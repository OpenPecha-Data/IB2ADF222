༄༅། །སྙིང་ཐིག་སྔོན་འགྲོའི་ཁྲིད་ཡིག་ཐར་ལམ་
གསལ་བྱེད་དང་ལམ་བཟང་
ཡེ་ཤེས་སྙིང་པོ་བཅས་
བཞུགས་སོ། །
རིག་འཛིན་འགྲོ་འདུལ་དཔའ་བོ་རྡོ་རྗེས་མཛད།
སྡོམ་བརྩོན་དམ་པ།
གསེར་ལྗོངས་བླ་མ་རུང་ལྔ་རིག་ནང་བསྟན་སློབ་གྲྭ་ཆེན་མོ།

མཚོ་འཁྲུངས་པདྨ་ཀ་ར་ལ་ན་མོ།

༄༅། །ཀློང་ཆེན་སྙིང་ཐིག་གི་སྔོན་འགྲོའི་ཁྲིད་ཡིག་ཐར་ལམ་
གསལ་བྱེད་དང་ཁྲིད་ཡིག་ལམ་བཟང་
ཡེ་ཤེས་སྙིང་པོ་བཅས་
བཞུགས་སོ། །
རིག་འཛིན་འགྲོ་འདུལ་དཔའ་བོ་རྡོ་རྗེས་མཛད།
རྫ་འགྱུར་དཔེ་ཚོགས།

མཛད་པ་པོའི་རྣམ་ཐར་མདོར་བསྡུས།
ཀློང་ཆེན་སྙིང་ཐིག་གི་སྔོན་འགྲོའི་ཁྲིད་ཡིག་
ཐར་ལམ་གསལ་བྱེད་སྒྲོན་མེ།
འོད་གསལ་རྫོགས་པ་ཆེན་པོ་ཡང་གསང་
བླ་ན་མེད་པ་སྤྱིའི་ཁྱད་པར་གྱི་
ཁྲིད་ཡིག་ལམ་བཟང་
ཡེ་ཤེས་སྙིང་པོ།༡༧༡

།ཨ་འཛོམས་འབྲུག་པ་རིན་པོ་ཆེ་འགྲོ་འདུལ་དཔའ་བོ་རྡོ་རྗེ་མཆོག་ནི།
ཟི་ལིང་མཚོ་སྔོན་ཉེ་ཆར་སོག་པོ་དུ་ར་ཐའུ་ཇིའི་བུ་བཀྲ་ཤིས་འབུམ་ཞེས་པ་མདོ་སྨད་
ལི་ཐང་དགའ་འཁྱིལ་ཐང་དུ་གཞིས་ཆགས་པའི་མི་རབས་དྲུག་གི་མཚམས་ཨ་གྲ་
ཞེས་པའི་བུར་ཆུ་སྟག་ཟླ་བ་དྲུག་པའི་ཚེས་བཅོ་ལྔའི་ནུབ་སྐུ་འཁྲུངས། ཀཿཐོག་དྲི་
མེད་ཞིང་སྐྱོང་དཔལ་ཆོས་ཀྱི་རྡོ་རྗེས་ཨ་འཛོམས་སངས་རྒྱས་བཀྲ་ཤིས་ཀྱི་སྤྲུལ་སྐུར་
ངོས་འཛིན་མཛད། ཁྲོམ་གྲུབ་ཐོབ་རྒྱལ་བ་བྱང་ཆུབ་ཀྱིས་འབྲུག་པདྨ་དཀར་པོའི་
སྐྱེ་བར་བསྔགས་ནས་ཨ་འཛོམས་འབྲུག་པ་ཞེས་གྲགས། ཞེ་ཆེན་དབོན་སྤྲུལ་འགྱུར་
མེད་མཐུ་སྟོབས་རྣམ་རྒྱལ་ལས་སྐྱབས་སྡོམ་གསན་ཏེ།མཚན་པདྨ་མདོ་སྔགས་
ལྷུན་གྲུབ་བཟང་པོར་གསོལ། ཁོང་གི་མནལ་ལམ་དུ་དུང་དཀར་ཆེ་ཆུང་གཉིས་
འདུག་པ་ཆུང་བ་དེ་བུས་བས་དུང་སྒྲས་བོད་ཡུལ་ལྷ་ས་མན་ཆད་ཐོས་པ་ཞིག་རྨིས་
པས་བུ་འདི་རིགས་བཟང་ཡིན་གསུངས། དགུང་གྲངས་བཅུ་གཉིས་པར་ཀཿཐོག་
སི་ཏུ་རིན་པོ་ཆེ་ཆོས་ཀྱི་བློ་གྲོས་ངེས་དོན་བསྟན་པའི་རྒྱལ་མཚན་དཔལ་བཟང་པོའི་
དྲུང་དུ་ཨ་ཁུ་དང་སྐུ་མཆེད་བཅས་ཕེབས་ནས། ཀློང་གསལ་རྡོ་རྗེ་སྙིང་པོའི་ཁྲིད་
དངུ་ཚུགས་པའི་དབང་ལུང་ཁྲིད་བཅས་གསན་སྐབས་འཆི་བ་མི་རྟག་པའི་གསུང་
ཁྲིད་ཀྱི་སྐབས་ནམ་འཆི་ཆ་མེད་ཀྱི་མྱོང་བ་སྐྱེས་ནས། ཐུགས་སྐྱོ་སྟེ་ཞལ་རས་མདོག་
འགྱུར་བ་དང་བཤུམ་པ་མཛད། སི་ཏུ་རིན་པོ་ཆེ་ལན་མང་དུ་མཇལ་བའི་ཐ་མར་སྐུ་
གསུང་ཐུགས་རྟེན་བྱིན་ཆེན་གྱིས་གཙོས་པའི་གནང་སྦྱིན་བཅས་བསྩལ་ནས། ཕྱིན་
ཆད་དབང་ལུང་ཁྲིད་གསུམ་འཆད་སྤེལ་དགོས་ཚུལ་བཀའ་ནན་ཏན་གནང་།དཔལ་
ཡུལ་རྒྱ་སྤྲུལ་མདོ་སྔགས་བསྟན་འཛིན་དང༌། དགོན་སྤྲུལ་རང་གྲོལ་གཉིས་ལས་
གནམ་ཆོས་སངས་རྒྱས་ལག་བཅང༌། རཏ་གླིང་ཐུགས་སྒྲུབ་སྐོར། མ་ཏིའི་སེང་

གདོང༌། ཞི་ཁྲོ་དགོངས་པ་རང་གྲོལ། བར་དོ་དྲུག་ཁྲིད་སོགས་དབང་ལུང་རྒྱ་ཆེར་
གསན། བྲག་དཀར་རི་ཁྲོད་དུ་དགེ་ཕྱོགས་ཀྱི་མཁས་གྲུབ་ཆེན་པོ་གྲགས་པ་དོན་
གྲུབ་ཕེབས་པའི་དྲུང་ནས། སྤྱོད་འཇུག་ལེའུ་བཞི། གསང་འདུས་ལྷ་མང༌། བདེ་
མཆོག་དྲིལ་བུ་ལུགས། མགོན་པོ་དཀར་མཐིང་གི་དབང་ལུང་བཅས་གསན་པས་
ཐུགས་དགྱེས་ཚུལ་གྱིས་ཁྱེད་བྱང་ཆུབ་སེམས་དཔའ་སྲིད་པ་ཐ་མའི་རིགས་ཅན་དུ་
འདུག་པས། བྱང་ཆུབ་སེམས་ལ་བློ་སྦྱོང་གྱིས་ཞེས་གདམས། ཁྱད་པར་འཇའ་ལུས་
པ་ཉག་བླ་པདྨ་བདུད་འདུལ་དང་མཇལ་ཏེ། ཁྲོམ་གསེར་གཞུང་དུ་འདུ་པ་མདོ་
དབང་ཆེན་པོ་གསུངས་པའི་དབང་དཔེ་འབུལ་རྒྱུ་སོགས་ཞབས་ཏོག་འབུལ་དགོས་
བཀའ་བཞིན་ཞུས་པས། ཁྱེད་རང་སྐྲ་ལྕང་ལོ་ཞོག་ལ་ཁྱིམ་པ་ལོངས་སྐུའི་ཆས་
འཆང་ཞིང་འདོད་ཡོན་ལྔ་ལ་སྤྱད་ནས་མཆོག་དམན་ཕལ་པ་ཀུན་ལ་རྫོགས་པ་ཆེན་
པོའི་ཆོས་སྐལ་པ་དང་འཚམས་པ་འཆད་སྤེལ་མཛད་ན་བསྟན་པ་ཉི་མ་ཤར་བ་ལྟར་
འབྱུང་བར་ལུང་བསྟན་ཀྱང༌། སྐུ་ཆུང་ངུ་ནས་དགེ་སློང་བསོད་སྙོམས་ལ་བརྟེན་པ་
ཞིག་གིས་འཆི་ཁ་མི་འགྱོད་པའི་ཐབས་ལ་ཐུགས་འདོད་ཆེ་བས། ཁྱིམ་ཐབས་
བཟུང་མི་དགོས་པར་གནང་བ་ཡང་ཡང་ཞུས་པས་མཐར་ནམ་ཞིག་ན་མ་བྱས་ཐབས་
མེད་ཀྱིས་སྐྲ་བཞག་རྒྱུ་སོགས་དབང་མེད་ཅིག་རེད་འོང་དེ་དུས་རིམ་གྱིས་གསལ་
འོང་གསུངས། ཟབ་ཆོས་མཁའ་ཁྱབ་རང་གྲོལ་གྱི་དབང་ཁྲིད་ལུང་བཅས་བུམ་པ་
གང་བྱོས་ཚུལ་དུ་གནང༌། ཆོས་བདག་ཏུ་ལུང་བསྟན། སྔར་སི་ཏུ་རིན་པོ་ཆེས་འཇམ་
མགོན་མཁྱེན་བརྩེ་ལས་དབང་རྒྱས་པ་ཞིག་ཨེ་ཐོབ་ལྟོས། ད་ལྟ་ཁམས་ཕྱོགས་འདིར་
བུམ་པ་ལག་ཏུ་ལེན་ཤེས་པ་ཁོང་ཙམ་ཡིན་ཞེས་བཀའ་བསྩལ་བ་བཞིན། གངས་
ཅན་བསྟན་པ་ཡོངས་རྫོགས་ཀྱི་ཤིང་རྟ་འཇམ་དབྱངས་མཁྱེན་བརྩེ་དབང་པོའི་དྲུང་

དུ་ལན་གྲངས་ཉི་ཤུ་རྩ་བདུན་གྱི་བར་སྐུ་བཅར་ཞུས་པས་ཐུགས་དགྱེས་ཚུལ་གྱིས་
དབང་ལུང་ཤིན་ཏུ་མང་པོ་དང༌། ཁྱད་པར་སྙིང་ཐིག་མ་བུ་སོགས་འོད་གསལ་གསང་
བ་སྙིང་ཐིག་གི་རྒྱུད་ལུང་མན་ངག་ཐམས་ཅད་ལྷག་མེད་བུམ་པ་གང་བྱོས་གནང་སྟེ།
ནང་ཐུགས་ཀྱི་སྲས་གཅིག་རྟོགས་པ་དོན་གྱི་རྒྱལ་ཚབ་ཏུ་མངའ་གསོལ། དཔལ་
སྤྲུལ་ཆོས་ཀྱི་དབང་པོས་ཤིན་ཏུ་ཐུགས་བརྩེ་ཆེན་པོ་གནང་ནས་སྔོན་འགྲོ་ཀུན་བཟང་
བླ་མ། ཀློང་སྙིང་རྩ་རླུང་གི་སྨིན་ཁྲིད་འཁྲུལ་འཁོར་བཅས། ཁྲིད་ཡིག་ཡེ་ཤེས་བླ་
མའི་ཉམས་ཁྲིད།
བཀའ་ནན་བསྩལ། གཉུག་རྒྱ་དབོན་པོ་འཇིགས་མེད་ལས་འཁྲུལ་ཞིག་དབང་དྲག་
རྒྱ་མཚོའི་གཅོད་ཀྱི་དབང་ཁྲིད། སྨྱོ་ཤུལ་བླ་མ་རིན་པོ་ཆེ་ལུང་རྟོགས་ལས་ངལ་གསོ་
སྐོར་གསུམ། མཛོད་བདུན། སྙིང་ཐིག་ཡ་བཞི་དང་། སྤྱོད་འཇུག་གི་བཤད་པ་ཚར་
གཉིས་བཅས་ཞིབ་རྒྱས་སུ་གསན། འཇམ་པའི་དབྱངས་མི་ཕམ་རིན་པོ་ཆེ་ལས་ས་
ར་ཧའི་དོ་ཧ། བདེ་གཤེགས་སྙིང་པོའི་སྟོང་ཐུན། མདོ་སྡུད་པའི་འགྲེལ་པ། ངེས་
ཤེས་སྒྲོན་མེ། བསམ་པ་མྱུར་འགྲུབ་གསུང་བཤད་བཅས་དང༌། འཇིགས་མེད་རྒྱལ་
བའི་མྱུ་གུའི་ཡང་སྲིད་མཚམས་སྤྲུལ་ཀུན་བཟང་བདེ་ཆེན་རྡོ་རྗེ་ལས། མཁའ་འགྲོ་
སྙིང་ཐིག་གི་དབང་ལུང་། ཀུན་བཟང་བླ་མའི་ཞལ་ལུང་བཅས་དང་། མི་ཉག་མཁན་
པོ་ནོར་བུ་བསྟན་འཛིན་ལས་ཀུན་བཏུས་ཆ་ཚང་། རྗེ་ཉིད་ཀྱི་གསར་བསྒྲིགས་ཐུགས་
རྗེ་ཆེན་པོ་དང་ཚེ་སྒྲུབ་ཕྱོགས་བསྡུས་ཀྱི་དབང་ཁྲིད། མདོ་མཁྱེན་བརྩེའི་སྲས་རྡོ་
བྲག་མཁན་ཟུར་རྒྱལ་སྲས་རྣམ་རྒྱལ་ལས་བྱང་གཏེར་དབང་ཆོས། ཀཿཐོག་སི་ཏུ་
ཆོས་ཀྱི་རྒྱ་མཚོ་ལས་མཁྱེན་བརྩེ་རིན་པོ་ཆེའི་དགོངས་གཏེར་རྩ་གསུམ་འོད་གསལ་
སྙིང་ཐིག་གི་དབང་ལུང༌། རྗེ་དབོན་པདྨ་རྒྱལ་མཚན་ལས་རྙིང་རྒྱུད་དང་། དགེ་རྩེའི་
བཟང་སྤྱོད་ཀྱི་ཁྲིད་ཞིབ་རྒྱས་སུ་མཛད་ནས་སློབ་མ་སྐྱོང་བར་

པཎྜི་ཏའི་བཀའ་འབུམ་ལུང༌། ངོར་ཁང་གསར་མཁན་བསོད་ནམས་རྒྱལ་མཚན་
ལས་མཁའ་སྤྱོད་སྐོར་གསུམ་བེའུ་བུམ་བཅས། མེ་ཉག་མཁན་པོ་ལས་ཡོན་ཏན་
མཛོད་རང་འགྲེལ་རྩ་བ་དང༌། རྡོ་གྲུབ་འགྲེལ་པ་རྒྱ་མཚོའི་ཆུ་ཐིགས་བཅས། གླིང་
ཚང་མཁན་པོ་ཚུལ་ཁྲིམས་རྒྱ་མཚོ་ལས་རྒྱལ་བའི་བཀའ་འགྱུར་རིན་པོ་ཆེ་དང༌།
ཀཿཐོག་མཁན་སྐལ་བཟང་དབང་ཕྱུག་ལས་བསྟན་འགྱུར་ལུང་རྒྱུན་གང་བཞུགས་
ཐམས་ཅད་གསན། གཏེར་ཆེན་ཨོ་རྒྱན་རིན་ཆེན་གླིང་པའི་ཟབ་གཏེར་གྱི་རྩ་བའི་
ཆོས་བདག་ཏུ་བསྔགས་ཏེ་གཏེར་ཆོས་ཡོངས་རྫོགས་གསན་པས་ཐུགས་ཡིད་གཅིག་
འདྲེས་སུ་གྱུར། རྫོགས་པ་ཆེན་པོ་ཁོ་ན་ཉམས་བཞེས་ཀྱི་ཐུགས་དམ་གཅིག་ཏུ་དྲིལ་
བས་སྣང་བཞིའི་ཕ་མཐར་སོན། སྔ་ཕྱིར་དགོན་པའི་འདུས་ཚོགས་འཛིན་སྐྱོང་
དགོས་ཚུལ་ཞུ་མཁན་དུ་མ་བྱུང་ཡང་ཞལ་གྱིས་མ་བཞེས། མཐུན་རྐྱེན་མཐའ་གཉིས་
སུ་མ་ལྷུང་བ་ཙམ་ལས་གསོག་འཇོག་དང་བླ་བྲང་ཆེན་པོ་མ་མཛད། དགུང་གྲངས་
སོ་གཉིས་ཐོག་ཀུན་མཁྱེན་འཇིགས་མེད་གླིང་པའི་ཡེ་ཤེས་ཀྱི་སྐུས་རྗེས་སུ་བཟུང་
སྟེ་རྟོགས་པ་ན་སྤར་བ་དང་། བླ་མ་དང་ལྷག་པའི་ལྷ་དུ་མས་རྗེས་སུ་བཟུང༌།ཕྱིའི་
ལུང་བསྟན་དུས་བབས་བཞིན་རྟེན་སྔགས་འཆང་དབུ་རལ་ལྭ་ཐོད་དཀར་པོ། གཟི་
བྱུར་དང་གའུ་སོགས་ཀྱི་མགུལ་རྒྱན་ན་བཟའ་བོད་ཚར་བཞེས་པ་སོགས་རྒྱལ་པོ་
རོལ་པའི་ཆས་ཡིན་ཞེས་སྐུ་ཆས་བསྒྱུར་ཏེ་བཞུགས། ཟབ་གཏེར་གྱི་ཁ་བྱང་དང་
གསལ་སྣང་བྱུང་ཡང་གྲོ་ལོད་ཕྱག་རྡོར་བཀའ་ཐང་སོགས་དགོངས་གཏེར་ཁ་ཤས་
ལས་རྩལ་འདོན་མ་གནང༌། ཀཿཐོག་སི་ཏུ་ཆོས་ཀྱི་བློ་གྲོས་དང་། ཀུན་གཟིགས་
མཁྱེན་བརྩེ་རིན་པོ་ཆེ། དཔལ་སྤྲུལ་རིན་པོ་ཆེ་གཙོས་དམ་པ་རྣམས་ཀྱིས་མགྲིན་
གཅིག་ཏུ་ལུང་བསྟན་པ་ལྟར་རྫོགས་པ་ཆེན་པོ་བཀའ་གཏེར་གྱི་དབང་དང་ཁྱད་པར་

སྨིན་ཁྲིད་ཞིབ་རྒྱས་དུས་རྟག་པར་བསྩལ་བས། སྔ་ཕྱིར་སྐྱེས་ཆེན་དམ་པ་ཀཿདཔལ་
ཞེ་རྫོགས་ཀྱི་བླ་སྤྲུལ་ཆེ་ཕྲ་མང་པོ་དང༌། མདོ་མཁྱེན་བརྩེའི་སྲས་རྡོ་རྗེ་བྲག་གི་
མཁན་ཟུཪ་སྤྲུལ་སྐུ་རྒྱལ་སྲས་རྣམ་རྒྱལ། འབྲས་ལྗོངས་པ་ཐུབ་བསྟན་ཆོས་ཉིད།
ངོར་ཐར་རྩེ་མཁན་ཆེན། སྡེ་གཞུང་སྤྲུལ་སྐུ་འཇམ་དབྱངས་བསྟན་འཛིན་སོགས་
དང༌། གཡུང་དྲུང་བོན་གྱི་བསྟན་འཛིན་བཏིང་ཆེན་སྒྲ་སྤྲུལ། སྨོན་རྒྱས་སྤྲུལ་སྐུ་རྣམ་
གཉིས་སོགས་མང་པོ་དང༌། ཁྱད་པར་ཐམས་ཅད་མཁྱེན་གཟིགས་ཀཿ
པཎྜི་ཏ་ཆོས་ཀྱི་རྒྱ་མཚོ་དང༌། བཱི་མ་དངོས་བྱོན་གྲུབ་དབང་རྫོགས་ཆེན་རིན་པོ་ཆེ་
ཐུབ་བསྟན་ཆོས་ཀྱི་རྡོ་རྗེས་རང་རང་གི་གདན་སར་ཆེད་དུ་གདན་འདྲེན་ཞུས་ནས།
སྔ་མས་སྙིང་ཐིག་ཡ་བཞིའི་དབང་ཁྲིད་ཡོངས་རྫོགས་དང༌། ཕྱི་མས་རྫོགས་པ་ཆེན་
པོའི་སྔོན་འགྲོ་དངོས་གཞི་རྗེས་ཀྱི་ཁྲིད་རིམ་ཞིབ་རྒྱས་སུ་གསན། གདན་ས་དེར་
བཞུགས་ཀྱི་བླ་སྤྲུལ་མཁན་སློབ་ཐམས་ཅད་ནས་དབང་ཁྲིད་རྒྱས་བསྡུས་ཅི་རིགས་
གསན་པ་དང་། དགེ་མང་ཡོན་ཏན་རྒྱ་མཚོ། མཁན་ཀུན་དཔལ་སོགས་དང་། གྲུབ་
དབང་བླ་མ་མཐའ་ཡས་དང༌། ལུང་རྟོགས། གཏེར་ཆེན་བསོད་རྒྱལ་སོགས་ནས་
ཀྱང་དབང་ཁྲིད་གདམས་ངག་གསན་པས་མཚོན། ཁམས་དབུས་གཙང་གསུམ། ཨ་
མདོ། རྒྱ་གར་ཁུ་ནུ། རྒྱ་ནག ལྷོ་འབྲུག་སོགས་ཡུལ་དང་སྐད་རིགས་མི་གཅིག་པའི་
སློབ་མ་ཆེ་ཕྲ་དུ་མ། གླིང་དཀར་ཆོས་རྒྱལ་ཡབ་སྲས། ལྕག་ལ་རྒྱལ་པོ་འཇིགས་
བྲལ་རྡོ་རྗེ་སྲས་མོ་དང༌། སྡེ་བཙུན་མཚོ་མོ་སོགས། མི་ཆེན་ནས་བརྩམས། འབངས་
མི་ཉམ་ཆུང་ཡན་ཆད་ལ་དབང་ཁྲིད་ཟབ་རྒྱས་ཆེ་ཕྲ་དུ་མས་འབྲེལ་ཚད་དོན་ལྡན་གྱི་
ཕྲིན་ལས་མཐར་ཕྱིན་ནས་ཐེག་མཆོག་རྫོགས་པ་ཆེན་པོའི་བསྟན་པའི་ཉིན་བྱེད་
ཆེས་གསལ་བར་མཛོད་པའི་ཕྲིན་ལས་མཐར་ཕྱིན། ཞལ་སློབ་ཀུན་ལ་རང་ལ་ཟབ་

གཏེར་གྱི་བཀའ་བབས་སོགས་ཀྱང་བྱུང་མོད། མི་ཚེ་རིལ་པོ་བློ་གཏད་གཅིག་ཆོག་
འོད་གསལ་རྫོགས་པ་ཆེན་པོར་
ན་པོར་བྱས་པས་བཀའ་གཏེར་ཉེ་བརྒྱུད་རིང་བརྒྱུད་ཀྱི་
ཆོས་གཞན་ལ་འགྲམ་ཆུ་ལྡང་མི་དགོས་པའི་གདིང་རྙེད། ཁྱེད་ཚོས་ཀྱང་ཉམས་ལེན་
རྫོགས་ཆེན་ལ་གྱིས་དང་བསླུ་བ་མེད་ངེས་ཡིན། སྤྱིར་རྒྱུ་སྨོན་ཆོས་གསུམ་གྱིས་
འབྲེལ་ཚད་གཙོས། ཁོ་བོའི་མིང་ཙམ་ཐོས་པ་ཀུན་ཀྱང་དག་པའི་ཞིང་དུ་ཁོ་བོའི་
འདུས་པར་སྐྱེ་བའི་སྨོན་ལམ་ཆུང་ནས་ད་བར་བརྗེད་མ་མྱོང་། རང་གཞན་སུ་ལའང་
དམ་ཚིག་ཉམས་པའི་མི་གཅིག་མེད་པས་གཤེགས་དགའ་བཞུགས་སྐྱིད་ཟེར་བ་དེ་
ཡིན། ད་ནི་རྒད་པོ་སྡོད་པ་ལས་འགྲོ་བ་དགའ། བར་སྲིད་ཀྱི་འགྲོ་བ་དུང་ཕྱུར་
གསུམ་འདྲེན་རྒྱུར་གུ་རུས་ལུང་བསྟན་ཡོད་གསུངས། སྐུ་གཤེགས་ཁར། སྒྱུ་འཕྲུལ་
ཞི་ཁྲོ། ཕུར་པ་སོགས་དཀྱིལ་འཁོར་གྱི་ལྷ་ཚོགས་དང་མཁའ་འགྲོའི་བསུ་བ་སོགས་
ཀྱི་གཟིགས་སྣང་མང་པོ་ཡོད་ཚུལ་ཟུར་ཙམ་རེ་གསུངས། ནམ་ཕྱེད་ནས་ཤངས་
སྒྲོམ་ནས་འོད་ཀྱི་གོང་བུ་སྲན་མ་ཙམ་མང་པོ་ཁྲི་ལི་ལི་བྱུང་བ་དང་བཅས་ཐོ་རངས་
དགོངས་པ་དབྱིངས་སུ་བསྡུས་སོ།། །།

སྒྲོན་མེ་ཞེས་བྱ་བ་བཞུགས་སོ། །
༄༅། །ན་མོ་གུ་རུ་ཡེ། །ངོ་བོ་སྐྱེ་མེད་ཀ་དག་ཆོས་ཀྱི་སྐུ། །རང་བཞིན་འགག་མེད་
ལོངས་སྤྱོད་རྫོགས་པའི་སྐུ། །ཟུང་འཇུག་ཐུགས་རྗེས་ཀུན་ཁྱབ་སྤྲུལ་པའི་སྐུ། །སྐུ་
གསུམ་དབྱེར་མེད་བླ་མར་གུས་ཕྱག་འཚལ། །དུས་གསུམ་རྒྱལ་བའི་བསྒྲོད་པ་
གཅིག་པུའི་ལམ། །གསང་མཆོག་ཐེག་རྩེ་འོད་གསལ་རྫོགས་པ་ཆེ། །སྟོན་མཛད་
བརྒྱུད་གསུམ་རིག་འཛིན་རྒྱ་མཚོའི་ཚོགས། །ཚེ་རབས་གཏན་གྱི་སྐྱབས་སུ་སྤྱི་བོས་
མཆོད། །འདི་ན་ཀློང་ཆེན་སྙིང་གི་ཐིག་ལེ་ཡི། །ཐུན་མོང་སྔོན་འགྲོ་ངག་འདོན་དང་
འབྲེལ་བའི། །ཁྲིད་རིམ་འཇུག་བདེ་གསལ་བར་བྱེད་པ་ལ། །ལྷ་དང་བླ་མས་བདག་
རྒྱུད་བྱིན་གྱིས་རློབས། །འདིར་ཐེག་རིམ་དགུའི་ཡང་རྩེ་འོད་གསལ་རྫོགས་པ་ཆེན་
པོ་འཕྲད་ཆོག་ཐོས་པ་རང་གྲོལ་ཀློང་ཆེན་སྙིང་གི་ཐིག་ལེའི་ཐུན་མོང་སྔོན་འགྲོའི་རིམ་
པ་འཆད་ཉན་བགྱི་བ་ལ། ཐུན་མོང་ཕྱིའི་སྔོན་འགྲོ། ཐུན་མིན་ནང་གི་སྔོན་འགྲོ། ཉམས་
ལེན་དངོས་གཞིའི་ཆ་ལག་ཉེ་ལམ་འཕོ་བའི་ཁྲིད་དང་གསུམ། དང་པོ་ཐུན་མོང་ཕྱིའི་
སྔོན་འགྲོ་ལ་བློ་ལྡོག་བཞི་ཞལ་བྱུང་འཕྲོས་དོན་དང་བཅས་པ། བཤེས་གཉེན་བསྟེན་
ཚུལ་དང་དྲུག་གོ །དེ་ལ་ཁྲིད་ཉན་པའི་ཚུལ་དང༌། བཤད་བྱ་དངོས་གཉིས། ཁྲིད་ཉན་
ཚུལ་ལའང་ཀུན་སློང་དང་ཀུན་སྤྱོད་གཉིས། དང་པོ་སྦྱོར་བ་སེམས་བསྐྱེད་དམ་པ་
ཞེས། བསམ་པ་རྒྱ་ཆེ་བ་བྱང་ཆུབ་སེམས་ཀྱི་ཀུན་སློང་དང༌། ཐབས་རྒྱ་ཆེ་བ་གསང་
བ་སྔགས་ཀྱི་ཀུན་སློང་གཉིས། དང་པོ། སེམས་ཅན་མ་རུ་ཤེས་པ། དེའི་དྲིན་དྲན་པ།
དྲིན་ལན་གཟོ་འདོད་དང་གསུམ། དང་པོ་ལའང་སྤྱི་དང་བྱེ་བྲག་གཉིས་ལས། སྤྱིར་
སེམས་ཅན་ཐམས་ཅད་སྐྱེ་བ་ཐོག་མ་མེད་པའི་དུས་ནས་ད་ལྟའི་བར་དུ་རང་རེ་རྣམས་
ཕན་ཚུན་ཕ་མ་དགྲ་གཉེན་སོགས་འབྲེལ་འདྲིས་སུ་མ་གྱུར་པ་འགའ་ཡང་མེད་དེ། བཤེས་
སྤྲིང་ལས། ཕ་ནི་བུ་ཉིད་མ་ནི་ཆུང་མ་ཉིད། {འཕགས་པ་ཀཱཏྱཱ་ནའི་གཟིགས་སྣང་

སྐྱེ་བོ་དགྲར་གྱུར་པ་དག་བཤེས་ཉིད་དང༌། །བཟློག་པ་ཉིད་དུ་མཆི་
འཁོར་བ་དག་ན་ངེས་པ་འགའ་མ་མཆིས། །ཞེས་སོ། །དེ་ལྟར་རང་
རེ་རྣམས་ཐར་པའི་ལམ་ལ་ཞུགས་ནས་དམ་པའི་ཆོས་ཟབ་མོ་ཉམས་སུ་མ་བླངས་ན་
ཕྱིས་སུ་ཡང་དེ་ལྟར་འཁོར་བ་མཐའ་མེད་དུ་འཁྱམས་པར་འགྱུར་བ་ནི།
རེས་རྒྱ་མཚོ་བཞི་བས་ལྷག་པ་ཡི། །འོ་མ་འཐུངས་ཏེ་ད་དུང་སོ་སོ་ཡི། །སྐྱེ་བོའི་རྗེས་
སུ་འབྲང་བའི་འཁོར་བ་པས། །དེ་བས་ཆེས་མང་ཉིད་ཅིག་བཏུང་འཚལ་ལོ། །ཞེས་
སོ༑ ༑བྱེ་བྲག་ད་ལྟའི་མ་འདི་ཉིད་ལས་ཀྱིས་འཕང་པས་འབུ་སྲིན་ཡན་ཆད་ཀྱི་སྐྱེ
བས་དེ་སླད་དུ།
ཡང༌། རེ་
གནས་སུ་གྱུར་ཏེ་ཡང་ནས་ཡང་དུ་མ་བྱས། རང་བུར་གྱུར་ཏེ་ཤི་བའི་རུས་པ་འཐོར་
བ་ཕྱོགས་གཅིག་བསྡོམ་དུ་ཡོད་ན་དབུས་ཀྱི་རི་རྒྱལ་ལྷུན་པོའི་ཚད་ལས་འདས་ཤིང༌།
དེ་བཞིན་དུ་ས་ཆེན་པོ་འདི་རྒྱ་ཤུག་གི་ཚི་གུའི་ཚད་ཙམ་གྱི་རིལ་བུ་དྲིལ་ནས་ཟད་ཟད་
པར་གྲངས་བགྲངས་ཀྱང་བརྩི་བའི་ཚད་ཡོད་ན། མའི་ཐུག་མཐའ་ཕྱོགས་གཅིག་ཏུ་
བརྩིས་ན་ཟད་པར་མི་འགྱུར་ལ། ཡང་དེ་ཉིད་ལས། རེ་རེའི་བདག་ཉིད་རུས་པའི་
ཕུང་པོ་ནི། །ལྷུན་པོ་མཉམ་པ་སྙེད་ཅིག་འདས་གྱུར་ཏེ། །མ་ཡི་ཐུག་མཐའ་རྒྱ་ཤུག་
ཚི་གུ་ཙམ། །རི་ལུར་བགྲངས་ཀྱང་ས་ཡིས་ལང་མི་འགྱུར། །ཞེས་སོ། །གཉིས་པ་
དྲིན་དྲན་པ་ནི། མ་རུ་གྱུར་པ་ཙམ་དུ་མ་ཟད་དྲིན་ཆེན་པོས་ནི་བསྐྱངས། ཕན་པ་ཚད་
མེད་པ་བཏགས། གནོད་པ་ལས་སྒོ་དུ་མ་ནས་བསྐྱབ་པའི་དྲིན་དང་ལྡན་པའི་མ་
སེམས་ཅན་འདི་རྣམས་ལམ་སྟོན་དགེ་བའི་བཤེས་གཉེན་གྱིས་མ་ཟིན་པས། བླང་
དོར་གྱི་གནས་ནི་མི་ཤེས། བདེ་སྡུག་གི་རྒྱུ་གོ་ལོག་ཏུ་སྒྲུབ་པའི་སྨྱོ་ཚབ་ཆེན་པོའི་གདོན་
གྱིས་ཟིན་པ་ལྟ་བུའམ། ཆོས་ཀྱི་སྣང་བ་དང་ནི་བྲལ། དམུས་ལོང་གྲོགས་མེད་ཐང་
སྟོང་དུ་ལྷགས་པ་ལྟ་བུ་སྐྱབས་བྲལ་མགོན་མེད་སྡུག་བསྔལ་རྒྱུ་འབྲས་གཉིས་ཀྱིས་
རྟག་ཏུ་མནར་བའི་ཟུག་གཟེར་རྒྱུན་མི་འཆད་པའི་ནད་པ་ལྟ་བུའི་མ་རྒན་སེམས་ཅན་
འདི་རྣམས་སྙིང་རེ་རྗེ་སྙམ་པའི་སྙིང་རྗེ་ཤས་མི་བཟོད་པ་ལྟ་བུར་སྙིང་ནས་བསྒོམ། གསུམ་
པ་དྲིན་ལན་གཟོ་བ་ནི། སྙིང་རྗེ་བ་ཙམ་གྱིས་མི་ཆོག དེ་སྔོན་ནི་མ་སེམས་ཅན་བློས་

བཏང་སྟེ་སྡུག་བསྔལ་འཁོར་བའི་གནས་སུ་བོར། རང་དོན་ཞི་བདེ་ཁོ་ན་ཆེད་དུ་གཉེར་
ཀྱང་འགྲུབ་རྒྱུ་སྡུག་བསྔལ་ལས་མེད་པ་འདི་ངོ་ཚ་ལ་འགྱོད་ཆེ། ད་ནི་བདག་གིས་
མ་སེམས་ཅན་སྡུག་བསྔལ་དང་བྲལ་ཏེ། གཏན་བདེ་སངས་རྒྱས་ཀྱི་གོ་འཕང་རིན་
པོ་ཆེ་ཐོབ་པར་བྱ། དེའི་ཆེད་དུ་བླ་མ་ཚུལ་བཞིན་བསྟེན་ཏེ་དམ་པའི་ཆོས་ཉན་ནས་
ཉམས་སུ་ལེན་ལ། ཚེ་འདིར་སངས་རྒྱས་ཀྱི་གོ་འཕང་ཐོབ་པར་བྱའོ་སྙམ་པའི་དམ་
བཅའ་དགོས། དེ་འབྲས་བུ་ལ་དམ་བཅའ་བའི་སྨོན་སེམས་སམ། བསམ་པ་རྒྱ་ཆེ་
བ་བྱང་ཆུབ་སེམས་ཀྱི་ཀུན་སློང་ཞེས་དགེ་རྩ་ཐབས་ཀྱིས་ཟིན་པར་བྱེད་པ་སྦྱོར་བ་
སེམས་བསྐྱེད། དངོས་གཞི་ལམ་ཇི་བཞིན་པ་ཉམས་སུ་ལེན་སྐབས་དགེ་རྩ་གང་
སྒྲུབ་དམིགས་མེད་ཤེས་རབ་ཀྱིས་རྩིས་ཟིན་དགོས་པ་ལ། ད་ལྟ་ཉན་བསམ་གྱི་སྐབས་
འདིར་འཆད་འགྱུར་སྔགས་ཀྱི་ཀུན་སློང་གསལ་འདེབས་ནས་ཀུན་སྤྱོད་སྤང་བླང་
རྣམས་དྲན་ཤེས་བག་ཡོད་ཀྱི་སྒོ་ནས་ཉམས་སུ་ལེན་པ་ནི་དགེ་བ་རྐྱེན་གྱིས་མི་བཤིག་
པར་བྱེད་པ་དངོས་གཞི་དམིགས་མེད། མཐར་ཐོས་བསམ་སྒོམ་པ་གང་ལའང་དགེ་
རྩ་གོང་འཕེལ་དུ་སྤེལ་ཞིང་ཡང་དག་པའི་ལམ་དུ་སྒྱུར་བར་བྱེད་པ་བསྔོ་བ་སྟེ་དམ་པ་
གསུམ་གྱི་སྒྲོམ་དུ་ཚུད་པའི་དགེ་རྩ་གང་བསྒྲུབ་ཐེག་ཆེན་ཐར་པ་ཆ་མཐུན་རྣམ་མཁྱེན་
སངས་རྒྱས་ཀྱི་གོ་འཕང་ཐོབ་པར་བྱེད་པའི་རྒྱུ་མ་ནོར་བ་ཡིན་པས། དེའི་ཕྱིར་དང་
པོ་ཁ་ནང་དུ་ལོག་ནས་རང་གི་ཀུན་སློང་བརྟགས་ལ་འཇིག་རྟེན་ཚེ་འདིའི་ཆེད་དུའམ།
ལུང་མ་བསྟན་དུ་འདུག་ན་ཡང་དག་པའི་ལམ་དུ་བཅོས་དགོས་ཏེ། ཀླུ་སྒྲུབ་ཀྱིས།
སེམས་ཀྱིས་འཆིང་བར་བྱེད་ཅིང་གྲོལ་བྱེད་པ། །བེམས་བུམ་འདི་ལ་ནུས་པ་འགའ་
ཡང་མེད། །ཅེས་དང༌། ཀུན་མཁྱེན་འཇིགས་མེད་གླིང་པས། བསམ་པ་དགེ་དང་མི་
དགེའི་བྱེ་བྲག་ལས། །དགེ་སྡིག་གཟུགས་བརྙན་ཆེ་ཆུང་རྗེས་མི་འགྲོ། །ཞེས་སོ། །
གཉིས་པ་ཐབས་རྒྱ་ཆེ་བ་གསང་བ་སྔགས་ཀྱི་ཀུན་སློང་ནི། ཚུལ་གསུམ་སྒྲོན་མེ་
ལས༑ དོན་གཅིག་ན་ཡང་མ་རྨོངས་དང༌། །ཐབས་མང་དཀའ་བ་མེད་པ་དང༌། །དབང་
པོ་རྣོན་པོའི་དབང་བྱས་པས། །སྔགས་ཀྱི་ཐེག་པ་ཁྱད་པར་འཕགས། །ཞེས་པ་ལྟར།

ཆོས་འཆད་པའི་གནས་འདི་ཉིད་ཐ་མལ་དུ་མི་སེམས་པར་འོག་མིན་ཆོས་ཀྱི་དབྱིངས་
ཀྱི་ཕོ་བྲང་། ཆོས་སྟོན་པའི་བླ་མ་རང་རྒྱུད་པ་མི་སེམས་པར་ཀུན་བཟང་རྡོ་རྗེ་འཆང་།
ཉན་པ་པོའི་འཁོར་རྣམས་སྐྱོན་ཅན་དུ་མི་སེམས་པར་སེམས་དཔའ་དང་སེམས་མ།
བཤད་པར་བྱ་བའི་ཆོས་གསང་སྔགས་རྡོ་རྗེ་ཐེག་པ། བཤད་པའི་དུས་ནི་རྟག་པ་རྒྱུན་
གྱི་འཁོར་ལོ་སྟེ་ཕུན་སུམ་ཚོགས་པ་ལྔ་ལྡན་དུ་དག་སྣང་སྦྱངས་ཤིང་གསལ་གདབ།
རྩ་བའི་གཉིས་པ་ཀུན་ཏུ་སྤྱོད་པ་ལའང་སྤང་བླང་གཉིས། དང་པོ་ལ་སྣོད་ཀྱི་སྐྱོན་
གསུམ། དྲི་མ་དྲུག །མི་འཛིན་པ་ལྔ་སྟེ་གསུམ། དང་པོ་སྣོད་ཀྱི་སྐྱོན་གསུམ་ནི། །རྣ་
བ་མ་གཏད་ཁ་སྒྲུབ་ལྟ་བུའི་སྐྱོན། །ཡིད་ལ་མ་བཟུང་ཞབས་རྡོལ་ལྟ་བུའི་སྐྱོན། །ཉོན་
མོངས་དང་འདྲེས་དུག་ཅན་ལྟ་བུའི་སྐྱོན། །ཞེས་པ་ལྟར། དང་པོ་ཆོས་ཉན་པའི་དུས་
རང་གི་རྣ་བའི་ཤེས་པ་གཞན་དུ་མ་ཡེངས་པར་ཆོས་ཀྱི་སྒྲ་དེ་ལ་གཏད་དེ་ལེགས་པར་
ཉན་དགོས། མ་ཉན་ན་སྣོད་ཁ་སྦུབས་པའི་སྟེང་དུ་བཅུད་ཅི་ཙམ་བླུགས་ཀྱང་ཐིགས་
གཅིག་ནང་དུ་མི་འགྲོ་བ་ལྟ་བུ་ལུས་ཆོས་གྲལ་དུ་ཡོད་ཀྱང་ཆོས་མ་ཐོས་པ་དང་ཁྱད་
མེད་པའི་སྐྱོན་ཡོད། གཉིས་པ་ཐོས་པ་དེ་ལ་དོན་གཉེར་དང་ལྡན་པའི་སྒོ་ནས་ཚིག་
དོན་ཡིད་ལ་འཛིན་དགོས། མ་བཟུང་ན་སྣོད་ཞབས་རྡོལ་དུ་བཅུད་མི་ཆགས་པ་ལྟ་
བུའི་ཆོས་ཅི་ཙམ་ཐོས་རུང་རང་རྒྱུད་ལ་སྐྱེད་འདོན་མེད་ཅིང་གདམས་པ་རྒྱུད་ཐོག་ཏུ་
བཀལ་ནས་ཉམས་སུ་ལེན་མི་ཤེས་པས་ཐ་མལ་པ་དང་ཁྱད་མེད་པའི་སྐྱོན་ཡོད།
གསུམ་པ་ཀུན་སློང་གྲགས་འདོད་དང་རྙེད་ཚོལ་སོགས་ཆོས་བརྒྱད་ཀྱི་བསམ་པས་
མ་ཡིན་པར་ཡང་དག་པའི་འདུ་ཤེས་དང་ལྡན་པས་ཉན་དགོས། སེམས་ཉོན་མོངས་
པ་དང་འདྲེས་བཞིན་དུ་ཆོས་ཉན་ན་ཆོས་ཀྱིས་རང་གི་སེམས་ལ་མི་ཕན་པར་མ་ཟད་
ཆོས་ཀྱང་ཆོས་མིན་དུ་འགྲོ་བ་ནི་དུག་ཅན་གྱི་སྣོད་དུ་བཅུད་བཟང་པོ་བླུགས་པ་དང་
འདྲ་བའི་སྐོན་ཡོད་དོ། །
དེའི་ཕྱིར་བདག་ཅག་གི་སྟོན་པས་ཀྱང་། ཁྱོད་ཀྱིས་ལེགས་པར་ཉོན་ལ་ཡིད་ལ་ཟུངས་
ཤིག་དང༌། ངས་ཁྱོད་ལ་ལེགས་པར་བཤད་དོ། །ཞེས་པ་ལྟར། ཡིད་ཀྱི་ཤེས་པ་གཞན་

དུ་མ་གཡེངས་པ་ལེགས་པར་ཉན། ཚིག་དོན་རྣམས་ཡ་མ་བྲལ་བའི་སྒོ་ནས་ཡིད་ལ་
གཟུང༌། ཡུལ་ཆོས་དང་བླ་མ་མཆེད་གྲོགས་ལ་སྐྱོན་རྟོག་མི་བྱ་ཞིང་ལྷག་བསམ་བཟང་
པོ་དང་ལྡན་པས་ཉན་དགོས་སོ། །
གཉིས་པ་དྲི་མ་དྲུག་ནི། རྣམ་བཤད་རིག་པ་ལས། ང་རྒྱལ་དང་ནི་མ་དད་དང༌། །
དོན་དུ་གཉེར་བ་མེད་ཉིད་དང་། །ཕྱི་རོལ་རྣམ་གཡེངས་ནང་དུ་སྡུད། །སྐྱོ་བ་ཉན་པའི་
དྲི་མ་ཡིན། །ཞེས་པ་ལྟར། ཆོས་འཇིག་རྟེན་གང་ཐད་ནས་བླ་མ་ལས་ངའི་ལྷག་སྙམ་
པའི་ང་རྒྱལ། ཆོས་དང་བླ་མ་ལ་མ་དད་པའི་ལོག་ལྟ། ཆོས་ཐོས་བསམ་ལ་དོན་གཉེར་
མེད་པ། སེམས་ཕྱི་རོལ་ལ་གཡེངས་བཞིན་པ་དང༌། ཧ་ཅང་ནང་དུ་སྡུད་ཆེ་བ། ཆོས་
ཐུན་རིང་གྲག་པ་སོགས་ཀྱིས་སྐྱོ་བ་སྟེ་དྲི་མ་དྲུག་སྤང་དགོས། དང་པོ་ང་རྒྱལ་དང་
ཕྲག་དོག་གཉིས་པོ་འདི་བག་ཉལ་གྱི་ཉོན་མོངས་པ་ཡིན་པས་སོ་སོའི་སྐྱེ་བོས་ངོས་
ཟིན་དཀའ། རང་ལ་ཆོས་དང་འཇིག་རྟེན་གང་ཐད་ནས་ཡོན་ཏན་ཕྲན་བུ་རེ་ཡོད་པ་
ལ༑ ང་ནི་འདི་དང་འདི་ལྟ་བུའོ་སྙམ་དུ་རང་རྒྱུད་ཀྱི་སྐྱོན་ནི་མི་མཐོང༌། གཞན་གྱི་
ཡོན་ཏན་ཡང་སྐྱོན་ཏུ་མཐོང་བ་ལྟ་བུ་དེ་ཡིན་ལ། ཕྲག་དོག་ནི་རང་དང་འགྲན་ཟླ་
ཡོད་པའམ། མིན་ཀྱང་གཞན་གྱི་འབྱོར་བ་དང་ཡོན་ཏན་ཡོད་པ་མཐོང་བའམ་ཐོས་
པའི་ཚེ་མི་དགའ་ཞིང་སྙིང་གཟེར་གུ་རེ་འགྲོ་བ་དེ་ཡིན་པས་དུས་ཀུན་ཏུ་ངོས་བཟུང་
ཞིང་སྤང་ཅི་ཐུབ་གལ་ཆེ། · ཀུན་མཁྱེན་འཇིགས་མེད་གླིང་པས། རང་བཞིན་ངན་པ་
སྦྲུལ་གདུག་ལྟ་བུ་དང༌། །གཞན་འབྱོར་ལ་སྡང་ལྷ་མ་ཡིན་གྱི་སེམས། །སྐྱབས་འོས་
བསྐུ་ཞིང་ཆོས་ལ་སྡང་བ་དང༌། །བརྐུ་དང་འཕྲོག་བཅོམ་རྔོན་པའི་ལུས་སྤོངས་ཤོག །
ཅེས་ཤིན་ཏུ་སྡིག་པ་ཁ་ན་མ་ཐོ་བའི་ལས་སུ་གསུངས་པ་ལྟར། ང་རྒྱལ་གྱི་གཉེན་པོ་
ཕྱག་དང༌། ཕྲག་དོག་གི་གཉེན་པོ་དགའ་བ་སྒོམ་དགོས་པར་གསུངས་པས་ན། བླ་
མ་མཐོང་བའི་དུས་སུ་མཐོང་ཕྱག གཟིགས་པའི་སྐབས་སུ་གཟིགས་ཕྱག གྲལ་ལ་
འཁོད་པའི་སྐབས་སུ་གྲལ་ཕྱག་འཚལ་དགོས་པའི་རྒྱུ་མཚན་ཡང་དེ་ཡིན་པར་འདུག་
པས༑ ཆོས་གྲལ་དུ་ཚོགས་སྐབས་སུ་དུས་དེ་རིང་ནས་བླ་མ་དང་མཆེད་ལྕམ་གྱི་བྲན་

དུ་བདག་གི་ལུས་ངག་ཡིད་གསུམ་དབུལ་བར་བགྱིའོ་སྙམ་པ་དང༌། ཕྲག་དོག་གི་
གཉེན་པོར་རྡོ་རྗེ་མཆེད་ལྕམ་སོགས་དམ་པ་གོང་མ་རྣམས་ཀྱི་ཡོན་ཏན་ཇི་ལྟ་བ་དེ་ལྟ་
བུའི་རྗེས་སུ་བདག་སློབ་པོ་སྙམ་པས་དགའ་བའི་མིག་གིས་བལྟ་ཞིང་རྗེས་སུ་ཡི་རང་
བ་དང་བཅས་མེ་ཏོག་པད་མ་ཁ་འབུས་པ་ལྟ་བུ་ཞེས་ཐལ་མོ་ཁོང་སྟོང་དང་། གའུ་
ཆུང་གི་བརྟུལ་ཞུགས་ཞེས་ལག་མཐིལ་གཉིས་སྦར་ཏེ་སོར་རྩེ་རྣམས་སྤྲད་པའི་ཐལ་
མོ་གང་རུང་གནས་གསུམ་དུ་གཏུགས་ལ་ལག་མཐིལ་གཉིས་པུས་མོའི་ལྷ་ང་གཉིས་
དཔྲལ་བ་སྟེ་ལུས་ཀྱི་མ་ལྔ་ས་ལ་ཕབས་པ་སྟེ། གུས་འདུད་ཀྱི་བརྟུལ་ཞུགས་ལུང་རིག་
དང་འབྲེལ་བའི་སྒོ་ནས་ཕྱག་འཚལ། གཉིས་པ་དད་པ་མེད་ན་ཆོས་ཀྱི་འཇུག་སྒོ་
འགགས་ཤིང་ཐར་པའི་ས་བོན་རུལ་པ་ཡིན་ཏེ། མདོ་ལས། དད་པ་མེད་པའི་མི་དག་
ལ༑ ༑དཀར་པོའི་ཆོས་ནི་མི་འབྱུང་ཞིང༌། །ས་བོན་མེ་ཡིས་ཚིག་པ་ལ། །མྱུ་གུ་སྔོན་
པོ་ཇི་བཞིན་ནོ། །ཞེས་དང་། དད་པ་མེད་ན་རྒྱལ་བའི་བྱིན་རླབས་འཇུག་པའི་ཐབས་
མེད་དེ། ཨོ་རྒྱན་ཆེན་པོས། དད་མེད་བྲག་ཕུག་བྱང་བལྟས་ལྟ་བུ་ལ། །ཐུགས་རྗེའི་
ཉི་མ་ནམ་ཡང་འཆར་དུས་མེད། །དད་མེད་ཆུ་དཀྱིལ་རྡོ་རིལ་ལྟ་བུ་ལ། །ཐུགས་རྗེའི་
ལྕགས་ཀྱུས་ནམ་ཡང་ཟིན་དུས་མེད། །ཅེས་པ་ལྟར་དད་པ་བརྟན་པོ་ཡོད་དགོས།
དེ་ལ་དྭངས་པའི་དད་པ། འདོད་པའི་དད་པ། ཡིད་ཆེས་པའི་དད་པ། མི་ལྡོག་པའི་
དད་པ་དང་བཞི་ཡོད་ལ། དང་པོ་ནི་བླ་མ་མཇལ་བའམ་ཆོས་ཐོས་པའི་དུས་སེམས་
ཀྱི་རྙོགས་མ་དྭངས་ནས་དགའ་ཡ་ལེ་བ་དེ་ཡིན། གཉིས་པ་འཁོར་བ་ལས་ཐར་ཞིང་
སངས་རྒྱས་པར་འདོད་པ། གསུམ་པ་རྒྱུ་འབྲས་ལ་ཡིད་ཆེས་པ། བཞི་པ་བླ་མ་སངས་
རྒྱས་དངོས་མཐོང་གི་བར་དགེ་བློ་གོང་འཕེལ་དུ་གྱུར་བ་རྣམས་སོ། །དད་པ་ནི་ཡོན་
ཏན་ཐམས་ཅད་ཀྱི་ནང་ན་ཡོད་དེས་ཆོག་ཡིན་ཏེ། ཕལ་པོ་ཆེའི་མདོ་ལས་བྱང་ཆུབ་
སེམས་དཔའ་ཀུན་ཏུ་བཟང་པོས། དད་པ་སེམས་གསལ་རྙོགས་པ་མེད་པ་སྟེ།
རྒྱལ་རྣམ་སྤངས་སྲིད་ཞུའི་རྩ་བ་ཡིན། །དད་པ་སྤྱོད་མཆོག་ནོར་དང་གཏེར་ཡིན་ཏེ། །
ལག་པ་ལྟ་བུ་དགེ་སྡུད་རྩ་བ་ཡིན། །ཞེས་དང༌། མདོ་ལས། དོན་དམ་པ་ནི་དད་པས་

རྟོགས་པར་བྱའོ། །ཞེས་སོ། །དེ་ཡང་ཁ་ཞེ་མེད་པོ་ཞིག་དགོས་ཏེ། །གྲུབ་པའི་དབང་
ཕྱུག་ཆེན་པོའི་ཞལ་སྔ་ནས། །ཆོས་སྙིང་ནས་བསྒྲུབ་པ་རྣམས་ཀྱིས་ཁ་ཞེ་མེད་པའི་
དད་པ་འདི་ཁོ་ན་གལ་ཆེ། དེ་ལ་ཡང༌། ཕྱི་དཀར་ལ་ནང་ནག་པ་རི་ནག་པོ་ཁ་བས་
གཡོགས་པ་ལྟ་བུའི་དད་པ་སྤངས་དགོས། ཕྱི་ནང་གསལ་སྒྲིབ་མེད་པ་ཤེལ་གྱི་མཆོད་
རྟེན་ལྟ་བུའི་དད་པ་བསྟེན་དགོས།འབར་སླ་ལ་འཆི་མྱུར་བ་རྩའི་སྒྲོན་མ་ལྟ་བུའི་དད་
པ་སྤངས་དགོས། དྭངས་གསལ་ཡུན་ཐུབ་ཉི་མའི་དཀྱིལ་འཁོར་ལྟ་བུའི་དད་པ་
བསྟེན་དགོས། འབབ་སླ་ལ་ཆད་མྱུར་བ་དབྱར་ཀྱི་ཤྭ་ཆུ་ལྟ་བུའི་དད་པ་སྤངས་དགོས།
རྒྱུན་ཆད་མེད་པ་ཆུ་བོའི་གཞུང་ལྟ་བུའི་དད་པ་བསྟེན་དགོས། ཞེས་དང་། ཀློང་ཆེན་
པས༑ རྟག་བརྟན་འཕོ་འགྱུར་མེད་པའི་དད་པ་ཡིས། །དུས་རྣམས་ཀུན་ཏུ་སྐྱོ་ངལ་
མེད་པར་བསྟེན། །ཞེས་སོ། །གསུམ་པ། ཆོས་ལ་དོན་གཉེར་མེད་ན་ཐོས་བསམ་
སྒོམ་གསུམ་གྱི་ཡོན་ཏན་འབྱུང་བའི་དུས་མེད། དོན་དུ་གཉེར་བའི་བརྩོན་འགྲུས་ཅན་
ལ་ཡོན་ཏན་ཐམས་ཅད་འབྱུང་བར་གསུང་པས་སྙིང་དང་རྡོ་རུས་འཕྲོད་པའི་དོན་གཉེར་
ལ་བརྩོན་དགོས། བདག་ཅག་གི་སྟོན་པས་ཀྱང༌། ངས་ནི་ཁྱོད་ལ་ཐར་པའི་ལམ་
བསྟན་གྱི། །ཐར་པ་རང་ལ་རག་ལས་བརྩོན་པར་གྱིས། །ཞེས་དང༌། ཀུན་མཁྱེན་
འཇིགས་མེད་གླིང་པས། ཆོས་གོ་ལོ་ཐོས་ལོས་གྲུབ་པ་ནི་མི་ཐོབ། གཟུགས་རབ་བྱུང་
ཙམ་གྱིས་ཉན་ཐོས་སུ་མི་འགྲོ། ཞེས་གསུངས་པ་ལྟར། བདག་ཅག་གི་སྟོན་པ་ཐུགས་
རྗེ་ཅན་དེས་སློབ་པ་ལམ་གྱི་གནས་སྐབས་སུ་ཆོས་ཚིག་བཞི་རེའི་ཕྱིར་དུ་སྐུ་ལུས་ལ་
ཤའི་ཀོང་བུ་སྟོང་བྲུས་ནས་འབྲུ་མར་གྱི་སྡོང་བུ་བཙུགས་ཏེ་མེ་སྤར་བ་དང༌། སྐུ་ལུས་
མེ་དོང་དུ་མཆོང་བ་དང༌། སྐུ་ལུས་ལ་ལྕགས་ཀྱི་གཟེར་བུ་སྟོང་བཏབ་པ་སོགས་དཀའ་
བ་བརྒྱ་ཕྲག་གི་སྒོ་ནས་ཆོས་བཙལ་བ་ཡིན་ཏེ། མེ་ཚོགས་སྨྲ་གྲིའི་སོ་ཡང་བརྒལ་ནས་
ནི༑ ༑ཕྱི་མཐར་ཐུག་གི་བར་དུ་དམ་ཆོས་བཙལ། །ཞེས་པ་ལྟར་དམ་པ་གོང་མའི་རྣམ་
ཐར་ལ་ཚད་བཙུགས། དཀའ་ཚེག་ངལ་དུབ་ཐམས་ཅད་ཁྱད་དུ་བསད་ནས་ཐོས་བསམ་
ལ་འབད་འཚལ། བཞི་པ། ཆོས་ཉན་པའི་དུས་མིག་སོགས་དབང་པོ་ཕྱི་རོལ་གྱི་ཡུལ་

ལ་གཡེངས་ནས་སོ་སོའི་སྐྱེ་བོའི་སེམས་ཡུལ་གྱི་རྗེས་སུ་ཤོར་ནས་ཉན་
པ་གང་ཡིན་དོན་མེད་དུ་འགྲོ་བས་གཡེང་བ་སྤངས་དགོས། ལྔ་པ། ཧ་ཅང་དབང་པོ་
ནང་དུ་སྡུད་ཆེ་ན་གཉིད་རྨུགས་སོགས་འབྱུང་བའི་སྐྱོན་ཡོད་པས་སེམས་བག་ཡངས་
སུ་བཞག་ལ་ཉན། ཆོས་ཀྱི་ཚིག་དོན་རེ་རེ་ནས་སྤར་ཟིན་བྱས་ན་རེ་རེ་ཟིན་དུས་རེ་
རེ་བརྗེད་འགྲོ་བས་སེམས་གྲིམ་ལྷོད་རན་པར་བྱས་ནས་ཉན། དྲུག་པ། ཆོས་ཐུན་
རིང་དྲག་པས་ཚ་གྲང་ལྟོག་སྐོམ་སོགས་དང་། ལུས་ནད་ཀྱིས་གདུང་བ་ལྟ་བུའི་དུས་
ཆོས་སྤང་གི་ལས་མི་གསོག་པར་དྲན་ཤེས་ཀྱིས་ཟིན་པར་བྱ་ཞིང་། ད་རེས་དལ་འབྱོར་
གྱི་མི་ལུས་ཐོབ། མཚན་ལྡན་གྱི་བླ་མ་མཇལ། དམ་པའི་ཆོས་འཆི་སོས་ཀྱི་བདུད་རྩི་
ལྟ་བུའི་ཟབ་མོའི་གདམས་ངག་ཉན་པའི་སྐལ་པ་དང་ལྡན་པ་འདི་རེ་འཚེང༌། ཆོས་
འདིའི་ཆེད་དུ་དཀའ་ཚེག་ངལ་དུབ་ཇི་ལྟར་བྱུང་ཡང་བཟོད་པར་བྱ་སྙམ་དུ་སླར་སྤྲོ་བ་
བསྐྱེད་དེ་ཉན། དེ་ལྟར་ཉན་པའི་ཕན་ཡོན་ནི། འདུལ་བ་ལུང་ལས། གྲོགས་པོ་གང་
དག་དད་དམ་ཆོས་ཉན་པ། །འདི་འདྲ་བསྐལ་པ་བརྒྱར་ཡང་རྙེད་པར་དཀའ། །ཞེས་
སོ༑ ༑གཞན་ཡང་ཆོས་སྟོན་པའི་དུས་ཀྱི་ཆོས་རྔ་དང་ཆོས་དུང་གི་སྒྲ་རྣ་བས་ཐོས་ཚད་
ཀྱི་སེམས་ཅན་གྱི་རྒྱུད་ལ་ཐར་པའི་ས་བོན་ཐེབ་པར་གསུང་ན། ཚུལ་བཞིན་ཉན་པའི་
ཕན་ཡོན་ནི་སྨོས་ཅི་དགོས། རྔ་བོ་ཆེའི་མདོ་ལས། དམ་ཆོས་བསྟན་པའི་དུས་ཀྱི་ཚེ། །
རྔའམ་གཎྜི་བརྡུང་བའི་སྒྲ། །ཐོས་པས་བྱང་ཆུབ་ཐོབ་འགྱུར་ན།’ །ཉན་ཕྱིར་ལྷགས་
པ་སྨོས་ཅི་དགོས། །ཞེས་གསུངས་པའི་ལུང་གིས་ངེས་ཤེས་བསྐྱེད་དེ་སྤྲོ་བཞིན་ཉན་
པ་ནི་གལ་ཆེ། དེ་ལྟར་ཉན་བསམ་བསྒོམ་པའི་དུས་ནམ་ཡང༌། སྔར་སོང་བག་ཆགས་
ཀྱི་རྗེས་སུ་མི་འབྲང༌། མ་འོངས་ཉོན་མོངས་པའི་མདུན་མི་བསུ། ད་ལྟའི་ཚོགས་
དྲུག་རྐྱེན་ཁར་མ་ཤོར་བ་ཞིག་དགོས་ཏེ། རྒྱལ་སྲས་རིན་པོ་ཆེ་ཐོགས་མེད་ཀྱིས། སྔོན་
སྤྱད་བདེ་སྡུག་ཆུ་ཡི་རི་མོ་འདྲ། །ཟིན་པ་རྗེས་མེད་ཡིན་གྱིས་རྗེས་མ་གཅོད། །ཅིས་
ཀྱང་དྲན་ན་འབྱོར་རྒུད་འདུ་འབྲལ་སོམས། །ལྟོས་ཐུབ་ཆོས་ལས་འདུག་གེ་མ་ཎི་པ། །
ཕྱི་ཚིས་གྲབ་ཤོམ་གྲོགས་སྐམ་ཉ་རྒྱ་འདྲ། །བསམ་པའི་ཐོག་ཏུ་མི་འབབ་འདོད་འདུན་

སྐྱུངས། །ཅིས་ཀྱང་དྲན་ན་ནམ་འཆི་ཆ་མེད་སོམས། །ཆོས་མིན་བྱ་ལོང་འདུག་གེ་མ་
ཎི་པ། །འཕྲལ་གྱི་བྱ་བཞག་རྨི་ལམ་སོ་ཚེ་འདྲ། །འབད་པ་དོན་མེད་ཡིན་གྱིས་སྐྱུར་
ལ་ཐོངས། །ཆོས་མཐུན་ཟས་ཀྱང་ཞེན་མེད་རྒྱ་ཡིས་ཐོབ། །བྱ་བྱེད་སྙིང་པོ་མེད་དོ་
མ་ཎི་བ། །རྗེས་ཐོབ་དུས་གསུམ་རྟོག་པའི་འདུལ་སྦྱོང་འདི། །དྲན་སྣང་ཐམས་ཅད་
ཆོས་སྐུར་མ་ཤར་བར། །མེད་ཐབས་མེད་དོ་དགོས་དུས་དྲན་པར་གྱིས། །འཁྲུལ་རྟོག་
ཡན་པར་མ་བཏང་མ་ཎི་པ། །ཞེས་སོ། །གསུམ་པ་མི་འཛིན་པ་ལྔ་ནི། ཚིག་འཛིན་
ལ་དོན་མི་འཛིན་པ་དང༌། དོན་འཛིན་ལ་ཚིག་མི་འཛིན་པ་དང༌། བརྡ་མ་འཕྲོད་པར་
འཛིན་པ་དང༌། གོང་འོག་བསྣོལ་ཏེ་འཛིན་པ་དང༌། ལོག་པར་འཛིན་པ་དང་ལྔ་པོ་
སྤང་བར་བྱའོ།
གཉིས་པ་བླང་བྱའི་ཀུན་སྤྱོད་ལ་འདུ་ཤེས་བཞི་དང་ཕར་ཕྱིན་དྲུག་དང་སྤྱོད་ལམ་གཞན་
བསྟན་པ་དང་གསུམ། དང་པོ། སྡོང་པོ་བཀོད་པ་ལས། རིགས་ཀྱི་བུ་ཁྱོད་ཀྱིས་བདག་
ཉིད་ལ་ནད་པའི་འདུ་ཤེས་བསྐྱེད་པར་བྱའོ། །ཆོས་ལ་སྨན་གྱི་འདུ་ཤེས་བསྐྱེད་པར་
བྱའོ། །དགེ་བའི་བཤེས་གཉེན་ལ་སྨན་པ་མཁས་པའི་འདུ་ཤེས་བསྐྱེད་པར་བྱའོ།
ནན་ཏན་ཉམས་སུ་ལེན་པ་ལ་ནད་ཉེ་བར་འཚོ་བའི་འདུ་ཤེས་བསྐྱེད་པར་བྱའོ། །ཞེས་
རང་རེ་ཐོག་མ་མེད་པའི་དུས་ནས་རྒྱུ་ཉོན་མོངས་པ་དང་འབྲས་བུ་སྡུག་བསྔལ་རྣམ་
པ་དུ་མས་རྟག་ཏུ་མནར་བའི་ནད་པ་ལྟ་བུ་ཡིན་ལ། ནད་དེ་ལས་ཐར་བར་འདོད་ན་
སྨན་ཤི་སོས་ཀྱི་བདུད་རྩི་ལྟ་བུ་དམ་པའི་ཆོས་ཡིན་ལ། དཔེར་ན་ནད་ཚན་པོ་ཆེས་
ཐེབ་པའི་ནད་པ་དག་གིས་སྨན་པ་བཟང་པོ་ཞིག་བསྟེན་ཏེ། དེས་གང་བསྒོ་བ་ལ་
ཉན་ནས་སྨན་ནན་གྱིས་མ་བཏུང་ན་ནད་ལ་ཕན་མི་སྲིད། དེ་བཞིན་དུ་སྨན་པ་བཟང་
པོ་ལྟ་བུའི་བླ་མ་བསྟེན། དེས་གང་གསུང་གི་ཆོས་ལ་ནན་ཏན་མ་བྱས་ན་མ་རིག་
འཁོར་བའི་གཅོང་ནད་དྲག་པོ་སེལ་མི་ནུས། དཔེར་ན་ནད་པས་སྨན་པ་མཐོང་བ་
ཙམ་གྱིས་མི་ཕན། ཁྱོད་ཀྱི་ནད་འདིའོ། །སྨན་འདི་ལྟ་བུ་ཞིག་བཏུང་ན་ཕན་ཟེར་བ་
ཙམ་གྱིས་ཀྱང་མི་ཕན། སྨན་བསྡུས་ནས་བྱིན་ཀྱང་མ་བཏུང་ན་མི་ཕན་ལ། དེ་བཞིན་

ཆོས་ཐོས་ལོ་ཙམ་གྱིས་འཁོར་བའི་སྡུག་བསྔལ་ལས་ཐར་དུ་བླ་མ་མཇལ་ལོ་དང་།
དཀའ་བས་ན། གོང་སྨོས་བཞིན་བརྩོན་འགྲུས་དྲག་པོས་ཆོས་ལ་ནན་ཏན་དུ་བྱ། ཀུན་
མཁྱེན་ཆེན་པོས། བླ་མ་བསྟེན་ཀྱང་གདམས་ངག་མ་ལོན་ན། །མདོ་སྟོར་རྒྱ་མཚོའི་
འགྲམ་དུ་སྐོམ་རིད་ལུས། །གདམས་ངག་ཡོད་ཀྱང་རྒྱུད་ལ་མ་འབྱོར་ན། །བཅང་བ་
དོན་ཆུང་སྨན་དཔྱད་ཡི་གེ་འདྲ། །ཞེས་པ་ལྟར། ད་རེས་ཡར་འགྲོ་མར་འགྲོའི་ས་
མཚམས་རྟ་ཁ་སྲབ་ཀྱིས་བསྒྱུར་བ་དང་འདྲ་བ་རང་རེ་དལ་འབྱོར་གྱི་ལུས་རྟེན་ནི་ཐོབ།
སྨན་པ་མཁས་པ་ལྟ་བུའི་བླ་མ་དམ་པ་དང་མཇལ། འཆི་གསོས་ཀྱི་བདུད་རྩི་ལྟ་བུའི་
དམ་པའི་ཆོས་དང་འཕྲད་པའི་སྐབས་འདིར་ཐོས་པའི་ཆོས་ཉམས་སུ་བླངས་ནས་ཐར་
པའི་ལམ་དུ་འགྲོ་བ་ཞིག་མི་བྱེད་རེ་སྙམ་པའི་དམ་བཅའ། ལོག་པའི་འདུ་ཤེས་ཚེ་
འདིའི་ཆེད་དུ་རྙེད་བཀུར་འཇིགས་སྐྱོབ་སོགས་ཀྱི་བསམ་པས་མ་ཡིན་པར། རྣམ་
མཁྱེན་སངས་རྒྱས་ཀྱི་གོ་འཕང་དོན་དུ་གཉེར་བའི་ཀུན་སློང་རྣམ་པར་དག་པའི་སྒོ་ནས་
བླ་མས་གང་གསུང་ཚད་མར་འཛིན་པ་ནི་གནད་ཀྱི་དམ་པའོ། །
གཉིས་པ་ཕར་ཕྱིན་དྲུག་གི་སྒོ་ནས་འཆད་ཉན་བགྱི་ཚུལ་ལ། འཆད་པ་པོས་ཕར་ཕྱིན་
དྲུག་གི་སྒོ་ནས་འཆད་པར་བྱ་སྟེ། དང་པོ་རྙེད་བཀུར་སོགས་ཆོས་བརྒྱད་ཀྱི་བསམ་
པའི་དུག་དང་མ་འདྲེས་པར་བསྟན་པ་དང་སེམས་ཅན་ལ་རྗེས་སུ་དགོངས་ནས་འཆད་
པ་ནི་ལེན་པ་མེད་པའི་ཆོས་ཀྱི་སྦྱིན་པ། གཉིས་པ་ངོམ་པའི་ང་རྒྱལ་སོགས་མ་ཡིན་
པར་རྒྱལ་བའི་བཀའ། བླ་མའི་ལུང༌། རང་གི་ཉམས་མྱོང་ཚད་མ་གསུམ་གྱི་སྒོ་ནས་
འཆད་པ་ནི་ཚུལ་ཁྲིམས་ཀྱི་ཕར་ཕྱིན། གསུམ་པ་སློབ་མས་སྤྱོད་ལམ་ནོར་བའི་ལོག་
སྒྲུབ་དང་རང་ངལ་དུབ་སོགས་ལ་བཟོད་དེ་འཆད་པ་ནི་བཟོད་པའི་ཕར་ཕྱིན། བཞི་
པ་རྒྱལ་བའི་སྲས་ཀྱི་སྤྱོད་པ་ཐམས་ཅད་ཀྱི་ནང་ནས་མཆོག་དང་ཕུལ་དུ་གྱུར་པ་ནི་ཆོས་
ཀྱི་མཛོད་འཛིན་པ་དང་འཆད་སྤེལ་གྱིས་རབ་ཏུ་སྣང་བར་བྱེད་པ་སོགས་ཡིན་པས་
རྒྱུ་མཚན་ཤེས་པའི་སྒོ་ནས་སྤྲོ་བཞིན་དུ་འཆད་པ་ནི་བརྩོན་འགྲུས་ཀྱི་ཕར་ཕྱིན། ལྔ་
པ་ཐུགས་གཞན་དུ་མི་གཡེངས་ཤིང་ལེགས་པར་འཆད་པ་ནི་བསམ་གཏན་གྱི་ཕར་

ཕྱིན།
དྲུག་པ་འཆད་པ་པོའི་བླ་མ་འཆད་བྱའི་ཆོས་འཆད་ཡུལ་སློབ་མ་ཐམས་ཅད་སྒྱུ་
མ་དང་རྨི་ལམ་ལྟ་བུར་ཤེས་པའི་སྒོ་ནས་སློབ་མའི་རྒྱུད་ཚོད་དང་བསྟུན་ནས་འཆད་
ཤེས་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པའོ། །ཉན་པ་པོ་སློབ་མས་ཀྱང་ཉན་ཚུལ་ནི།
ཆོས་སྤྱོད་ཐམས་ཅད་ཀྱི་མན་ངག་མངོན་པར་རྟོགས་པའི་རྒྱུད་ལས། མེ་ཏོག་སྟན་
སོགས་རབ་འབུལ་ཞིང༌། །ས་ཕྱོགས་སྤྱོད་ལམ་སྡོམ་པ་དང༌། །སྲོག་ཆགས་ཀུན་ལ
འཚེ་མི་བྱ། །བླ་མ་ལ་ནི་ཡང་དག་དད། །མ་ཡེངས་བླ་མའི་གདམས་ངག་ཉན།། དོགས་
སེལ་ཕྱིར་ན་སྐྱོན་ཚིག་འདྲི། །སྒྲོན་མ་ཡན་ལག་དྲུག་དང་ལྡན། །ཞེས་པ་ལྟར། དང་
པོ་ཆོས་ཀྱི་ཁྲི་བཤམས་ནས་གདན་འདིང་བ་དང་མཎྜལ་འབུལ་བ་སོགས་སྦྱིན་
པ། གཉིས་པ་གནས་ཁང་ཕྱག་དར་བྱས་ནས་དྲིའི་ཆག་ཆག་གདབ་པ་མེ་ཏོག་བཀྲམ་
པ་སོགས་སྤྱོད་ལམ་ཐམས་ཅད་ཞི་དུལ་ཆོས་དང་མཐུན་པར་བྱ་བ་ནི་ཚུལ་ཁྲིམས།
གསུམ་པ་གྲོགས་མཆེད་ཀྱིས་གཙོའི་སྲོག་ཆགས་ཕྲ་མོ་ཡན་ཆད་ལ་ལུས་ངག་གིས་
གནོད་འཚེ་མི་བྱེད་པ་དང་ཆོས་ཕྱིར་དཀའ་ཚེག་ངལ་དུབ་སོགས་ལ་བཟོད་དེ་ཉམས་སུ་
ལེན་པ་བཟོད་པ། བཞི་པ་བླ་མ་དང་ཆོས་ལ་འཕྲད་དཀའ་བའི་འདུ་ཤེས་བཞག་ནས་
མི་ཕྱེད་པའི་དད་པའི་སྒོ་ནས་སྤྲོ་བ་དང་བཅས་ཏེ་ཉན་པ་ནི་བརྩོན་འགྲུས། ལྔ་པ་
སེམས་གཞན་དུ་མི་གཡེངས་ཤིང་ཚིག་དོན་ཡ་མ་བྲལ་བར་འཛིན་ཅིང་ཉན་པ་བསམ་
གཏན། དྲུག་པ་སླ་ཆོས་དང་ཤེས་ལོ་ཙམ་དུ་མི་བཞག་པར་ཐེ་ཚོམ་སོགས་དོགས་
སེལ་གང་བྱུང་སླར་དྲི་ཞིང་གདམས་པའི་ཕུ་ཐག་བཅད་དེ་ཉན་པ་ནི་ཤེས་རབ་སྟེ་ཉན་
པ་པོས་དེ་ལྟ་བུའི་སྒོ་ནས་ཉན་པར་བྱའོ། །
གསུམ་པ་སྤྱོད་ལམ་གཞན་བསྟན་པ་ལ་སྤང་བླང་གཉིས་ལས། དང་པོ་འདུལ་བ་ལུང་
ལས༑ མ་གུས་པ་ལ་ཆོས་མི་བཤད། །མི་ན་བཞིན་དུ་མགོ་གཡོགས་དང༌། །གདུགས་
དང་འཁར་བ་མཚོན་ཐོགས་དང༌། །མགོ་བོ་དཀྲིས་པ་དག་ལ་མིན། །ཞེས་པ་ལྟར་
ཆོས་ལ་མ་གུས་པ་དང་མགོ་ལ་ཞྭ་གྱོན་ནས་འདུག་པ་སོགས་གོ་སླ་བས་དེ་དག་སྤང་
ལ་ཉན་དགོས། གཉིས་པ་སྐྱེ་རབས་ལས། རབ་ཏུ་དམའ་བའི་སྟན་ལ་འདུག །དུལ་

བའི་དཔལ་ནི་རབ་ཏུ་བསྐྱེད། །དགའ་དང་ལྡན་པའི་མིག་གིས་བལྟ། །ཚིག་གི་བདུད་
རྩི་འཐུང་བ་བཞིན། །རབ་ཏུ་སྒྲིམ་ཏེ་ཆོས་ཉོན་ཅིག །ཅེས་པ་ལྟར། རབ་ཏུ་གུས་ཤིང་
དད་མོས་སྤྲོ་དགའ་དང་བཅས་པས་ཉན་པའི་བསོད་ནམས་ནི་ཚད་མེད་དེ། ཕལ་པོ་
ཆེའི་མདོར་འཇམ་དཔལ་གྱིས། རྒྱལ་བ་ཀུན་དང་ཆོས་དང་དགེ་འདུན་དང༌། །དེ་
བཞིན་བླ་མར་གྱུར་པ་ཐམས་ཅད་ལ། །དད་དང་མོས་དང་དགའ་བ་བསྐྱེད་བྱས་ཏེ། །
སྲི་ཞུར་མཆོད་བྱས་བྱང་ཆུབ་སེམས་ཀྱང་སྐྱེ། །ཞེས་པ་ལྟར། སྐྱོན་རྟོག་མི་བྱ་བར་
རང་ངོས་ཀྱི་སངས་རྒྱས་བཀའ་དྲིན་དང་ལྡན་པ་ནི་བླ་མ་འདི་ཡིན་པས་བླ་མ་འདི་ལ་
བསྟེན་ནས་དམ་པ་གོང་མའི་རྣམ་ཐར་བཞིན་ཅི་གསུང་ཚད་མར་འཛིན་ལ་གདམས་
པ་ཟབ་མོ་ཉམས་སུ་ལེན་ཅིང་ཚེ་འདིར་སངས་རྒྱས་ཀྱི་གོ་འཕང་རིན་པོ་ཆེ་ཐོབ་པར་
བྱ་སྙམ་དུ་ཆོས་དང་གང་ཟག་ཡ་བྲལ་དུ་མ་སོང་པའི་སྒོ་ནས་ཉམས་སུ་ལེན་པར་བྱ་
སྟེ། དེ་ཉིད་ཀྱིས་རྒྱལ་བ་བདེ་གཤེགས་ཆོས་ལ་ཡིད་ཆེས་ཏེ། །རྒྱལ་སྲས་སྤྱོད་པ་རྣམས་
ལ་ཡིད་ཆེས་ཏེ། །བྱང་ཆུབ་བླ་ན་མེད་ལ་ཡིད་ཆེས་ཤིང༌། །སྐྱེས་བུ་དམ་པ་རྣམས་ཀྱི་
སེམས་སྐྱེའོ། །ཞེས་སོ། །
དེས་ཀུན་སློང་དང་ཀུན་སྤྱོད་ཀྱི་རིམ་པ་བསྟན་ཟིན་ཏོ། །རྩ་བའི་གཉིས་པ་འཆད་བྱ་
དངོས་ལ་ཐུན་མོང་དང་ཐུན་མོང་མ་ཡིན་པ་གཉིས། དང་པོ་ཐུན་མོང་ལའང་དྲུག །
དལ་འབྱོར་རྙེད་དཀའ། འཆི་བ་མི་རྟག །སྡིག་པའི་རྒྱུ་འབྲས། དགེ་བའི་རྒྱུ་འབྲས།
ཐམས་ཅད་ལས་ཀྱི་རང་བཞིན་དུ་བསྟན་པ། བཤེས་གཉེན་བསྟེན་ཚུལ་ལོ། །དང་
པོ་དལ་འབྱོར་རྙེད་པར་དཀའ་བ་བཤད་པ་ལའང་བཞི། ངོ་བོ་དལ་བ་ལ་བསམ་པ།
ཁྱད་པར་གྱི་ཆོས་འབྱོར་པ་ལ་བསམ་པ། རྙེད་དཀའི་དཔེ་ལ་བསམ་པ། གྲངས་ཀྱི་
ཁྱད་པར་ལ་བསམ་པའོ། །དང་པོ་ངོ་བོ་དལ་བ་ལ་བསམ་པ་ནི། སྤྱིར་མི་ཁོམས་པའི་
གནས་བརྒྱད་དང་བྲལ་ཏེ་དམ་པའི་ཆོས་བསྒྲུབ་པར་ཁོམས་པ་དང་ལྡན་པ་ཡིན་ལ།
ད་རེས་དམྱལ་བ་ཡི་དྭགས་དུད་འགྲོ་དང༌། །ཚེ་རིང་ལྷ་དང་ཀླ་ཀློ་ལོག་ལྟ་ཅན། །
སངས་རྒྱས་མ་བྱོན་ཞིང་དང་ལྐུགས་པ་སྟེ། །མི་ཁོམས་བརྒྱད་ལས་ཐར་བའི་དལ་བ་

ཐོབ། །ཅེས་ངན་སོང་གསུམ་ནི་ལས་ངན་གྱི་དབང་གིས་འཕང་པའི་འབྲས་བུ་ཚ་གྲང་
བཀྲེས་སྐོམ་གླེན་ལྐུགས་བཀོལ་སྤྱོད་ཀྱི་སྡུག་བསྔལ་ལ་རྟག་ཏུ་སྤྱོད་པས་ཆོས་བྱེད་དུ་
མི་ཁོམས། ཚེ་རིང་ལྷ་ཞེས་པ་ནི་འདུ་ཤེས་མེད་པའི་ལྷ་སྟེ་དགེ་སྡིག་གི་འདུ་ཤེས་
མེད་པའི་བསམ་གཏན་ལ་ཐར་པར་བཟུང་ནས་བསྒོམ་པའི་འབྲས་བུ་འདུ་ཤེས་མེད་
པའི་ལྷར་སྐྱེ་བ་རྣམས་ཏིང་ངེ་འཛིན་དེའི་ངང་དུ་བསྐལ་ཆེན་མང་པོའི་བར་དུ་གནས་
ཤིང་། མཐར་དེར་འཕེན་བྱེད་ཀྱི་ལས་ཟད་པ་ན་ལོག་ལྟའི་རྒྱུས་ངན་སོང་དུ་སྐྱེས་ཏེ་
ཆོས་བྱེད་མི་ཁོམས་པ་སྟེ་ཕྱིའི་མི་ཁོམས་པ་བཞི། ཀླ་ཀློ་ནི་དཀོན་མཆོག་གསུམ་གྱི་
མཚན་ཙམ་ཡང་ཐོས་མ་མྱོང་བའི་མཐའ་ཁོབ་སུམ་ཅུ་རྩ་གཉིས་སོགས་ཡོད་པར་བཤད་
ལ། དེ་དག་ནི་འཚེ་བ་ཆོས་སུ་སྨྲ་བ་ཀླ་ཀློའི་ཆོས་ལུགས་ཞེས་སྲོག་བཅད་དེ་དགེ་བར་
རྩི་བའི་ཡུལ་ངན་སེམས་ཅན་གསོད་པ་དང་རི་དྭགས་བཤོར་བ་སོགས་མི་དགེ་བའི་
ལས་ཐབས་ལ་ལྷག་པར་མཁས་ཤིང་སྡིག་འབའ་ཞིག་ལ་སྤྱོད་ཅིང་ཤི་མ་ཐག་ངན་སོང་
དུ་འགྲོ་བ་མང་བས་མི་ཁོམས། ལོག་ལྟ་ཅན་ནི། སྤྱིར་སངས་རྒྱས་ཀྱི་བསྟན་པ་ལས་
ཕྱི་རོལ་ཏུ་གྱུར་པའི་ལྟ་ལོག་རྟག་ཆད་དུ་ལྟ་བ་རྣམས་ཏེ། དེ་དག་གི་རང་རྒྱུད་ལོག་
ལྟས་བསླད་ནས་ཡང་དག་པའི་ཆོས་ལ་མོས་པ་མི་སྐྱེ་བས་དམ་པའི་ཆོས་བྱེད་དུ་མི་
ཁོམས། བོད་འདིར་ཨོ་རྒྱན་སངས་རྒྱས་གཉིས་པས་བོད་སྐྱོང་བརྟན་མ་བཅུ་གཉིས་
ལ་གཏད་པས་མུ་སྟེགས་པ་དངོས་མི་འཇུག་མོད་ཀྱང་། དེ་དང་ཆ་འདྲ་བ་ཡང་དག་
པའི་གདམས་ངག་ལྟ་སྒོམ་གྱི་ཕུ་ཐག་མ་ཆོད་པའི་ཡིད་དཔྱོད་བློས་བྱས་ཀྱི་ལྟ་བ་རྟག་
ཆད་ལ་ཞུགས་པའི་ལོག་རྟོག་ཅན་ནི་དམ་པའི་ཆོས་ཚུལ་བཞིན་མ་ཡིན་པས་མི་ཁོམས་
པ་ཡིན། སངས་རྒྱས་མ་བྱོན་པའི་ཞིང་སྟེ་མུན་པའི་བསྐལ་པར་སྐྱེ་ན་ཆོས་ཉམས་སུ་
ལེན་པའི་སྐལ་པ་མེད་པས་མི་ཁོམས། ལྐུགས་པར་སྐྱེ་ན་སྤྱིར་རང་རྒྱུད་ལས་སུ་མ་
རུང་བས་ཆོས་ཉན་འཆད་སྒོམ་སྒྲུབ་གང་ཡང་བྱེད་མི་ནུས། དེ་ལའང་གཉིས་ཡོད།
ངག་ལྐུགས་པས་སྨྲ་མི་ཤེས་པས་ན་མིའི་མཚན་ཉིད་མི་ཚང་། ཡིད་ཀྱི་དབང་པོ་ལྐུགས་
པ་སྟེ་ཤིན་ཏུ་བླུན་རྨོངས་སུ་གྱུར་པས་བླང་དོར་གྱི་གནས་མི་ཤེས་པ་རྣམས་ཀྱང་མི་

ཁོམས་པ་སྟེ་ནང་གི་མི་ཁོམས་པ་བཞིའོ། །གཉིས་པ་ཁྱད་པར་གྱི་ཆོས་འབྱོར་པ་བཅུ་
ལའང་རང་འབྱོར་ལྔ། གཞན་འབྱོར་ལྔ་དང་བཅུ། དང་པོ་ནི། མིར་གྱུར་དབང་པོ་
ཚང་དང་ཡུལ་དབུས་སྐྱེ། །ལས་མཐའ་མ་ལོག་བསྟན་ལ་དད་པ་སྟེ། །རང་ཉིད་འབྱོར་
པ་ལྔ་ཚང་ཞེས། དེ་ཡང་མི་ལུས་མ་ཐོབ་ན་ཆོས་དང་མི་འཕྲད་ལ། ད་རེས་སྨྲ་ཤེས་
དོན་གོ་བ་མི་ལུས་རྟེན་གྱི་འབྱོར་པ།༡ དབང་པོ་མ་ཚང་ན་ཆོས་ཀྱི་གེགས་སུ་གྱུར་པ་
ལ༑ དབང་པོ་སྐྱོན་དང་བྲལ་བས་ན་དབང་པོ་ཡོན་ཏན་གྱི་འབྱོར་པ།༢ ཡུལ་མཐའ་
ཁོབ་ཏུ་སྐྱེས་ན་ཆོས་དང་བླ་མ་མི་མཇལ་ལ། ད་རེས་ཆོས་ཚིགས་ཀྱི་ཡུལ་དབུས་སུ་
སྐྱེས་པས་ན་ཡུལ་ཁྱད་པར་ཅན་གྱི་འབྱོར་པ།༣ ལས་ཀྱི་མཐའ་ལོག་ན་རྟག་ཏུ་བསམ་
སྤྱོད་མི་དགེ་བ་ཁོ་ན་ལ་སྤྱོད་པར་འགྱུར་ན། ད་རེས་དགེ་བ་དང་ཐར་ལམ་ལ་མོས་
པ་བསམ་པ་ཁྱད་པར་ཅན་གྱི་འབྱོར་པ།༤ སངས་རྒྱས་ཀྱི་བསྟན་པ་ལ་མ་དད་ན་ཆོས་
ལ་ཡིད་མི་ཕྱོགས་པ་ལས། ད་རེས་དད་པའི་གནས་སངས་རྒྱས་ཀྱི་བསྟན་པ་རིན་པོ་
ཆེ་ལུང་དང་རྟོགས་པའི་བདག་ཉིད་ཅན་ལ་རྒྱུ་མཚན་ཤེས་པའི་དད་པ་ཐོབ་པ་ནི་ཡང་
དག་པའི་ཆོས་ཀྱི་སྣོད་མ་ནོར་བ་རང་འབྱོར་ལྔའི་གཙོ་བོ་ཡིན། ལྔ་པོ་འདི་དག་རང་
ངོས་ལ་ལྟོས་ནས་ཚིང་དགོས་པའི་རང་རྒྱུད་སྐལ་པའི་འབྱོར་པ་ཞེས་བྱ་ལ། དེ་ཡང་
མི་ལུས་ཐོབ་རུང་དབང་པོ་སྒོ་ལྔ་གང་རུང་ཞིག་མ་ཚང་ན་རབ་བྱུང་གི་སྡོམ་པའི་རྟེན་
དུ་མི་འགྱུར་ཞིང་མོས་གུས་ཀྱི་རྟེན་རྒྱལ་བའི་སྐུ་གཟུགས་དང༌། ཐོས་བསམ་གྱི་རྟེན་
གསུང་རབ་མཇལ་བ་དང་ཉན་པ་ལ་སོགས་པའི་སྐལ་པ་དང་མི་ལྡན་པས་ཆོས་ཡང་
དག་པའི་སྣོད་དུ་མི་རུང་། ཡུལ་མཐའ་ཁོབ་ཏུ་སྐྱེས་ན་ཆོས་ཀྱི་སྣང་བ་དང་བྲལ་ཏེ་
ལམ་ལོག་པར་ཞུགས། ལས་མཐའ་ལོག་པ་ཞེས་རྔོན་པ་དང་སྨད་འཚོང་མ་ལ་སོགས་
པའི་རིགས་རྒྱུད་དུ་སྐྱེས་ན་ཆུང་ངུའི་དུས་ནས་སྒོ་གསུམ་ཆོས་དང་འགལ་བའི་ལས་བྱས་
ཚད་སྡིག་པར་འགྲོ་ཞིང་ལས་ཀྱི་མཐའ་ལོག དེའི་རིགས་དངོས་མིན་ཀྱང་ཕལ་ཆེར་
ལ་དུས་དབང་ལྟ་བུས་འབྱུང་ཉེ་བ་མཐོང་ཆོས་སུ་གྱུར་པ་འདི་ཡིན། བསྟན་པ་ལ་མ་
དད་ན་ཐར་པའི་སྐལ་པ་ཆད་པས་འདྲེན་པའི་ཐབས་མེད་དོ། །

གཉིས་པ་གཞན་འབྱོར་ལྔ་ནི། སངས་རྒྱས་བྱོན། ཆོས་གསུངས་བསྟན་པ་གནས་དང་
དེ་ལ་ཞུགས། བཤེས་གཉེན་དམ་པས་ཟིན་དང་གཞན་འབྱོར་ལྔ། ཞེས། ད་རེས་
མདོ་སྔགས་གཉིས་ཀྱི་སྟོན་པ་སངས་རྒྱས་འཇིག་རྟེན་དུ་བྱོན་པའི་བསྐལ་བཟང་སྒྲོན་
བསྐལ་ཆེན་པོ་དང་འཕྲད་པས་སྟོན་པ་ཁྱད་པར་ཅན་གྱི་འབྱོར་པ།༡ དེའི་ཆོས་འཁོར་
རིམ་པ་གསུམ་སོགས་མདོ་སྔགས་ཀྱི་ཆོས་ཉི་མ་ཤར་བ་ལྟ་བུ་བསྒྱུར་བཤད་མཛད།
བསྟན་པ་ཡང་གནས་པས་བསྟན་པ་དམ་པའི་ཆོས་ཀྱི་འབྱོར་པ།༢ དེ་འཛིན་ལུང་
རྟོགས་བསྟན་པའི་བདག་པོ་དུ་མ་ཡང་བཞུགས་པའི་དུས་ཁྱད་པར་ཅན་གྱི་འབྱོར་པ།༣
རང་རང་གི་ལས་འཕྲོ་བཟང་པོས་བསྟན་པའི་སྒོར་ཞུགས་པ་རང་གི་སྐལ་པའི་འབྱོར་
པ།༤ ཞུགས་ཀྱང་མཐུན་རྐྱེན་དགེ་བའི་བཤེས་གཉེན་གྱིས་རྗེས་སུ་མ་བཟུང་ན་བླང་
དོར་གྱི་གནས་མི་ཤེས་པས་ན། དེས་ཟིན་པ་ལྷག་པ་ཐུགས་རྗེ་དང་རང་ངོས་ནས་ཆོས་
སྒྲུབ་པའི་མཐུན་རྐྱེན་ཟས་གོས་ཀྱི་འབྱོར་པ་ཚང་བ་སྟེ་ལྔ་པོ་འདི་ནི་གཞན་གྱི་རྐྱེན་ལ་
ལྟོས་དགོས་པས་ན་གཞན་འབྱོར་ལྔའོ། །
དེ་ལྟར་དལ་འབྱོར་བཅོ་བརྒྱད་ཚང་ངེས་པ་ཞིག་དཀའ་སྟེ་དལ་བ་བས་ཀྱང་འབྱོར་བ་
ཚང་དཀའ། དེ་ཡང་རང་འབྱོར་མིར་གྱུར་དབང་པོ་ཚང༌། ཡུལ་དབུས་སུ་སྐྱེས་ཀྱང༌།
ལས་ཀྱི་མཐའ་ལོག་ལམ་དུ་ཞུགས་ཤིང་རྒྱལ་བའི་བསྟན་པ་ལ་མ་དད་ན་གསུམ་
ལས་མེད། དེ་གཉིས་གང་རུང་ཞིག་མ་ཚང་ན་བཞི་ལས་མེད། དེ་ལས་ཀྱང་ལས་ཀྱི་
མཐའ་ལོག་པ་ཤིན་ཏུ་འབྱུང་ཉེ། གཞན་འབྱོར་ལྔ་ལས་སངས་རྒྱས་བྱོན། ཆོས་གསུངས།
བསྟན་པ་གནས་རུང་། རང་བསྟན་པའི་སྒོར་མ་ཞུགས་ཤིང་དགེ་བའི་བཤེས་གཉེན
གྱིས་མ་ཟིན་ན་གསུམ་ལས་མེད། བསྟན་པའི་སྒོར་ཞུགས་པ་དེ་ལ་ཐ་ནའང་དཀོན་
མཆོག་རིན་པོ་ཆེ་རྣམ་པ་གསུམ་ལ་སྙིང་ཁུང་ནས་ཡིད་ཆེས་ཀྱི་དད་པ་བརྟན་པོ་ཙམ་
ཡང་མེད་པ་དང་ལམ་དང་ལམ་མིན་གྱི་དབྱེ་བ་ཕྱོགས་ཙམ་ཡང་མི་ཤེས་པའི་བཅོས་
མའི་ཆོས་གཟུགས་མི་དྲེད་ཀྱི་ལད་མོ་ལྟ་བུའི་ཁ་ཏོན་བྱེད་ལོ་དང་སེར་གོས་གྱོན་པ་
ཙམ་གྱིས་བསྟན་པའི་སྒོར་ཞུགས་ངེས་པའི་གོ་མི་ཆོད། ཀུན་སློང་བཟང་པོས་ལུང་

རྟོགས་ཀྱི་བསྟན་པ་ལ་རྒྱུ་མཚན་ཤེས་པའི་དད་པ་ཁྱད་པར་ཅན་དང་འཁོར་བ་ལས་
བདག་གཞན་སྒྲོལ་འདོད་ཀྱི་ངེས་འབྱུང་ཁྱད་པར་ཅན་རྒྱུད་ལ་སྐྱེ་བ་ཞིག་ཅིས་ཀྱང་
དགོས་ཏེ། ཀུན་མཁྱེན་འཇིགས་མེད་གླིང་པས། མཐོ་རིས་ཐོབ་ཀྱང་སྡུག་བསྔལ་རྣམ་
གསུམ་གྱིས། །དམ་ལ་མ་བཞག་འཁོར་བ་ཡོད་མིན་ན། །བདེ་འགྲོའི་རྟེན་ལ་མྱ་ངན་
འདའ་བའི་གེགས། །མི་ཁོམས་གནས་དང་མཚུངས་ལྡན་ལུས་སྤོངས་ཤོག །ཅེས་སོ། །
རང་ལ་དལ་འབྱོར་གྱི་ཆོས་འདི་དག་ཚང་ངམ་མི་ཚང་བརྟགས་ལ་མི་ཚང་ན་སླར་ཚང་
བའི་ཐབས་ལ་འབད། ཚང་ན་དགའ་བ་བསྒོམ་སྟེ་སྐྱེ་སྔོན་རང་གི་དལ་འབྱོར་འདི་
ལྟ་བུ་ཐོབ་བྱེད་ཀྱི་རྒྱུ་བསོད་ནམས་ཆེར་བསགས་པ་ལ་ང་རྒྱལ་མེད་པས་རྗེས་སུ་ཡི་
རང་དང༌། སྡུག་བསྔལ་དུ་མ་ཁྱད་དུ་བསད་ནས་རྟེན་བཟང་འདི་བསྐྱེད་པའི་མ་དྲིན་
མོ་ཆེ་དེའི་དྲིན་དྲན་ཏེ་དྲིན་ལན་གཟོ་འདོད་ཀྱི་བསམ་པ་བྱང་ཆུབ་ཏུ་སེམས་བསྐྱེད་པ་
དང༌། འདི་ལྟ་བུའི་སངས་རྒྱས་བསྒྲུབ་པའི་རྟེན་ཚུལ་བཞིན་ངོ་སྤྲད་པ་བོ་ནི་བླ་མ་
ཡིན་པས་དེའི་བཀའ་དྲིན་དང་ཡོན་ཏན་དྲན་པའི་སྒོ་ནས་བསྔོ་བ་དང་སྨོན་ལམ་བྱ།
དེ་ཡང་རེས་འགའ་བ་མ་ཡིན་པར་རྟག་ཏུ་བློ་སྦྱངས་ལ་འབད་འཚལ། ཐམས་ཅད་
རང་ལ་ཚང་བའི་གནས་ཐོབ་ཀྱང་། །རྐྱེན་མང་ངེས་པ་མེད་པའི་ཚེ་སྤངས་ནས། །འཇིག་
རྟེན་ཕ་རོལ་ཉིད་དུ་སོན་ཕར་འགྱུར། །ཞེས། དེ་ལྟ་བུའི་དལ་འབྱོར་བདག་རང་ལ་
ཚང་བའི་གནས་ཐོབ་པ་འདི་དངོས་སུ་ཡིན་ནམ་རྨི་ལམ་ཡིན་སྙམ་པ་ཙམ་གྱི་དགའ་
བ་བསྒོམ། དལ་འབྱོར་ལ་སྙིང་པོ་མ་ལོན་པར་ཆུད་ཟོས་སུ་ཤོར་ནས་འཇིག་རྟེན་འདིའི་
གསོན་པའི་ཚེ་སྤངས་ཏེ། འཇིག་རྟེན་ཕ་རོལ་གྱི་ལམ་ལ་སོན་པ་སྟེ་འགྲོ་དགོས་པར་
གྱུར་ན་ཅི་བྱ་སྙམ་དུ་བློ་སྦྱང༌། བར་ཆད་རྐྱེན་དབང་དུ་མི་བཏང་བར་བློ་ཆོས་སུ་འགྲོ་
བ་དང་ཆོས་ལམ་དང་འགྲོ་བ་ཞིག་བླ་མ་ཨོ་རྒྱན་པདྨ་དང་ཀུན་མཁྱེན་ཡབ་སྲས་གཉིས་
སུ་མེད་པའི་ངོ་བོ་དྲིན་ཆེན་རྩ་བའི་བླ་མ་ཁྱེད་མཁྱེན་ཞེས་ཁ་ཞེ་མེད་པའི་གསོལ་བ་
སྙིང་ནས་འདེབས་པ་ནི། བློ་སྣ་ཆོས་ལ་སྒྱུར་ཅིག་གུ་རུ་མཁྱེན། །ལམ་གོལ་དམན་
པར་མ་གཏོང་ཀུན་མཁྱེན་རྗེ། །གཉིས་སུ་མེད་དོ་དྲིན་ཆེན་བླ་མ་མཁྱེན། །གསུམ་པ་

རྙེད་དཀའི་དཔེ་ལ་བསམ་པ་ལ་གཉིས། དང་པོ་རྒྱུའི་སྒོ་ནས་རྙེད་པར་དཀའ་བ་ནི།
ད་རེས་དལ་རྟེན་དོན་ཡོད་མ་བྱས་ན། །ཕྱི་ནས་ཐར་པ་སྒྲུབ་པའི་རྟེན་མི་རྙེད། །ཞེས།
སྤྱིར་ལྷ་མིའི་ལུས་རྟེན་ཐོབ་བྱེད་ཀྱི་རྒྱུ་དུས་ཁྲིམས་དང་གཏན་ཁྲིམས་ཀྱི་ཚུལ་ཁྲིམས་
ཡིན་ཅིང༌། དེའི་སྟེང་དུ་མཆོད་སྦྱིན་དང༌། ཆོས་ཀྱི་མཛོད་འཛིན་པ་སོགས་སྨོན་ལམ་
བཟང་པོས་མཚམས་སྦྱོར་མེད་ན་ཆོས་ལྡན་གྱི་ལུས་རྟེན་ཁྱད་པར་ཅན་ཐོབ་དཀའ།
དཔེར་ན་དཔྱིད་ས་བོན་མང་ཉུང་གི་དབང་གིས་སྟོན་འབྲས་བུ་དེ་ལྟར་སྨིན་པ་བཞིན་
ནོ༑ ༑རྒྱལ་སྲས་ཞི་བ་ལྷས། དལ་འབྱོར་འདི་ནི་ཤིན་ཏུ་རྙེད་པར་དཀའ། །སྐྱེས་བུའི་
དོན་སྒྲུབ་ཐོབ་པར་གྱུར་བ་ལ། །གལ་ཏེ་འདི་ལ་ཕན་པ་མ་བསྒྲུབས་ན། །ཕྱིས་ནས་
ཡང་དག་འབྱོར་བ་ག་ལ་འགྱུར། །ཞེས་པ་ལྟར། ད་ལྟའི་དལ་འབྱོར་ཐོབ་པ་འདི་དོན་
ཡོད་པར་མ་བྱས་ན་ཕྱིས་ནས་འདི་ལྟ་བུའི་ལུས་རྟེན་རྙེད་པར་མི་འགྱུར་བས། ས་
ལུད་དྲོད་གཤེར་འཛོམ་དུས་ཞིང་ལ་ས་བོན་ཅི་ཐེབ་བྱེད་དགོས་པ་ལྟར། ཉིན་དལ་
དང་མཚན་ཉལ་གྱི་ལོང་མེད་པ་ལྟ་བུའི་སྒོ་ནས་མྱུར་དུ་སྙིང་པོ་ལེན་དགོས་སོ། །གཉིས་
པ་དཔེའི་སྒོ་ནས་རྙེད་པར་དཀའ་ཚུལ་ནི། བདེ་འགྲོའི་རྟེན་ལ་བསོད་ནམས་ཟད་གྱུར་
ན༑ ༑ཤི་བའི་འོག་ཏུ་ངན་སོང་ངན་འགྲོར་འཁྱམས། །དགེ་སྡིག་མི་ཤེས་ཆོས་ཀྱི་སྒྲ་
མི་ཐོས། །དགེ་བའི་བཤེས་དང་མི་མཇལ་མཚང་རེ་ཆེ། །ཞེས། བདེ་འགྲོ་མཐོ་རིས་
གསུམ་གྱི་ནང་ནས་སྐྱེ་དཀའ་བ་འཛམ་བུའི་གླིང་པ་ཁམས་དྲུག་ལྡན་དབང་བཞིའི་
སྣོད་དུ་རུང་བའི་མི་ལུས་རིན་པོ་ཆེ་འདི་ཉིད་སྟབས་ལེགས་ཙམ་གྱིས་ནི་མ་ཡིན་པར་
འཕེན་བྱེད་ཀྱི་རྒྱུ་གོང་སྨོས་ལྟར་བསོད་ནམས་ཚད་མེད་པ་ལས་བྱུང་བ་ཡིན་པས་བསོད་
ནམས་དགེ་བའི་བློ་གོང་འཕེལ་ལ་བརྩོན་དགོས། མ་བརྩོན་ན་སྔ་མའི་འཕེན་བྱེད་
ཀྱི་ལས་དེ་ཟད་པར་གྱུར་ཚེ། རྫོགས་བྱེད་སྡིག་པའི་དབང་གིས་ཕྱི་མར་འོག་ནས་འོག་
ཏུ་ངན་སོང་ངན་འགྲོ་མུ་མཐའ་མེད་པར་འཁྱམས་ཏེ་དགེ་སྡིག་བླང་དོར་གྱི་གནས་སྟོན་
པའི་དགེ་བའི་བཤེས་དང་མི་མཇལ་པས་འཇིག་རྟེན་འདི་ན་མཚང་དེ་བས་ཆེ་བ་ནི་
མེད། དཔེར་ན་རླབས་ཆེན་པོས་རྣམ་པར་དཀྲུགས་པའི་རྒྱ་མཚོའི་སྟེང་གི་གཉའ་ཤིང་

གི་བུ་ག་དང༌། རྒྱ་མཚོའི་གཏིང་ན་ཡོད་པའི་རུ་སྦལ་གྱི་མགྲིན་པ་འཕྲད་པ་ལས་ཀྱང་
མི་ལུས་ཐོབ་པར་དཀའ་བ་བཅོམ་ལྡན་འདས་ཀྱིས་གསུངས་ལ། ཞི་བ་ལྷས་ཀྱང༌།
རྒྱ་མཚོའི་ཆེར་གཡེངས་གཉའ་ཤིང་གི །བུ་གར་རུས་སྦལ་མགྲིན་ཆུད་ལྟར། །མི་ཉིད་
ཤིན་ཏུ་ཐོབ་དཀའ་གསུངས། །ཞེས་པ་ལྟར། དཔེ་ལ་བརྟེན་ནས་བློ་སྦྱང་ངོ༌། །བཞི་པ་
གྲངས་ཀྱི་སྒོ་ནས་རྙེད་པར་དཀའ་ཚུལ་ལ་གཉིས། དང་པོ། མཐོ་རིས་མིའི་ལུས་
ཐོབ་དཀའ་ཚུལ་སྤྱིར་བསྟེན་པ་ནི། སེམས་ཅན་ཙམ་གྱི་གྲངས་དང་རིམ་པ་ལ། །
བསམ་ན་མི་ལུས་ཐོབ་པ་སྲིད་མཐའ་ཙམ། །ཞེས། སྤྱིར་སེམས་ཅན་གྱི་གྲངས་ལ་
བསམ་ན་མི་ལུས་ཐོབ་པ་སྲིད་མཐའ་ཙམ་སྟེ། འདི་ལྟར་དམྱལ་བ་ན་མཚན་མོའི་སྐར་
མ་ཙམ་ལ། ཡི་དྭགས་ན་ཉིན་མོའི་སྐར་མ་ཙམ། ཡི་དྭགས་ན་མཚན་མོའི་སྐར་མ་ཙམ་
ལ༑ དུད་འགྲོ་ན་ཉིན་མོའི་སྐར་མ་ཙམ། དུད་འགྲོ་ན་མཚན་མོའི་སྐར་མ་ཙམ་ལ། ལྷ་
མ་ཡིན་ན་ཉིན་མོའི་སྐར་མ་ཙམ། ལྷ་མ་ཡིན་ན་མཚན་མོའི་སྐར་མ་ཙམ་ལ། ལྷ་མི་
གཉིས་ཉིན་མོའི་སྐར་མ་ཙམ་ལས་མེད་པར་གསུངས་སོ། །
གཉིས་པ་བྱེ་བྲག་མིའི་འགྲོ་བ་ལས་ཀྱང་ཆོས་ལྡན་གྱི་ལུས་ཐོབ་དཀའ་ཚུལ་ནི།མི་
ཡང་ཆོས་མེད་སྡིག་ལ་སྤྱོད་མཐོང་ན། །ཆོས་བཞིན་སྤྱོད་པ་ཉིན་མོའི་སྐར་མ་ཙམ། །
ཞེས། སྤྱིར་གོང་སྨོས་བཞིན་མཐོ་རིས་ལྷ་མི་གཉིས་སྟོན་པ་བཅོམ་ལྡན་འདས་ཀྱིས་
གདུལ་བྱའི་མཆོག་ཡིན་པས་ལུས་རྟེན་རྙེད་དཀའ་བར་གསུངས་པ་དང་། ཁྱད་པར་
དུ་འཛམ་བུ་གླིང་པའི་མི་ལུས་ནི་དེ་བས་རྙེད་དཀའ་བ་ནི། སློབ་དཔོན་ཙནྡྲ་གོ་མཱིའི་
ཞལ་ནས། བདེ་གཤེགས་ལམ་རྟེན་འགྲོ་བ་འདྲེན་པར་ཆས་གྱུར་ཅིང༌། །སེམས་ཀྱི
སྟོབས་ཆེན་མི་ཡིས་རྙེད་པ་གང་ཡིན་པའི། །ལམ་དེ་ལྷ་དང་ཀླ་ཡིས་མི་རྙེད་ལྷ་མིན་
དང༌། །མཁའ་ལྡིང་ཤ་ཟ་མིའམ་ཅི་དང་ལྟོ་འཕྱེས་མིན། །ཞེས་སོ། །དེ་ལྟ་བུའི་འཛམ་
བུ་གླིང་པའི་མི་བརྒྱ་ཕྲག་མང་པོ་མཚན་མོའི་སྐར་མ་ཙམ་དུས་གཅིག་ལ་ཚོགས་ནའང་
བསོད་ནམས་དགེ་བའི་བློ་གསུམ་དང་ལྡན་ཞིང་དལ་བརྒྱད་འབྱོར་བཅུ་ཇི་ལྟ་བ་བཞིན་
ཚང་བའི་མི་ནི་ཉིན་མོའི་སྐར་མ་ཙམ་མམ་ཨུ་དུམ་ཝ་རའི་མེ་ཏོག་ལྟར་དཀོན་ཞེས། ཨོ་

རྒྱན་ཆེན་པོས། ཡང་ཡང་རྙེད་དཀའ་ཨུ་དུམ་ཝཱི་ར་ལྟར། །རྙེད་པ་དོན་ལྡན་ཡིད་
བཞིན་ནོར་བུ་འདྲ། །ཞེས་དང༌། ཙནྡྲ་གོ་མཱིའི་ཞལ་ནས། གང་ཞིག་ཐོབ་ན་སྐྱེ་བའི་
རྒྱ་མཚོ་མཐར་འབྱིན་ཅིང༌། །བྱང་ཆུབ་མཆོག་གི་ས་བོན་དགེ་བའང་འདེབས་བྱེད་ལ། །
ཡིད་བཞིན་ནོར་བུ་བས་ཀྱང་ཡོན་ཏན་ཆེར་ལྷག་པའི། །མི་ཉིད་དེ་ནི་སུ་ཞིག་འབྲས་
བུ་མེད་པར་བྱེད། །ཅེས་སོ། །དེ་ལྟར་རྒྱུ་གྲངས་དཔེ་གསུམ་གྱི་སྒོ་ནས་དཀའ་བཞིན་
རྙེད་པའི་རྟེན་བཟང་ཡིད་བཞིན་གྱི་ནོར་བུ་ལྟ་བུ་འདི་ལ་སྙིང་པོ་མྱུར་དུ་ལེན་ནུས་པ་
ཞིག་བླ་མ་མཁྱེན་སྙམ་པས། བློ་སྣ་ཆོས་ལ༴ ལམ་གོལ༴ གཉིས་སུ༴ ཞེས་ཁ་ཙམ་
མིན་པའི་གསོལ་བ་སྙིང་ནས་འདེབས་སོ། །
སྤྱིར་མི་ལུས་ཐོབ་ཚད་དལ་འབྱོར་གྱི་མི་ལུས་རིན་པོ་ཆེ་ཞེས་འབོད་དུ་རུང་བ་ཡིན་པའི་
ངེས་པ་མེད་དེ། ཀུན་མཁྱེན་འཇིགས་མེད་གླིང་པས། སྡོམ་མིན་རྒྱུད་ལྡན་རྒྱལ་བློན་
སྡིག་ཏོ་ཅན། །གཡུལ་ལས་དགའ་དང་ཞལ་ལྕེ་འཁྱོགས་པོར་གཅོད། །རྗེ་བོའི་བྲན་
གྱུར་ཉམས་ཆུང་མནར་བ་དང༌། ཚོང་པ་དང་ནི་གཡོན་ཅན་ལུས་སྤོང་ཤོག །ཅེས་པ་
ལྟར། གཞན་དགེ་བའི་བཤེས་གཉེན་གྱིས་མ་ཟིན་པའི་རྒྱལ་བློན་སོགས་འཇིག་རྟེན་
གྱི་སྟོབས་འབྱོར་མངའ་ཐང་ཆེ་བཙན་སྙན་གྲགས་ཅི་ཙམ་ཡོད་ཀྱང་རུང་ལམ་གྱི་བླང་
དོར་མི་ཤེས་ཤིང་སེམས་ཅན་ལ་གནོད་པ་ཁོ་ན་སྐྱེལ་བའི་རིགས་རྣམས་དུད་འགྲོ་
དང་ཁྱད་མེད་པ་དེ་ལ་མི་ལུས་ཕལ་པ་ཞེས་བྱ། རྗེ་བཙུན་མི་ལས། ཁྱི་ར་པ་མགོན་
པོ་རྡོ་རྗེ་ལ། སྤྱིར་དལ་འབྱོར་མི་ལུས་དཀོན་གསུངས་ཀྱང༌། ཁྱོད་འདྲ་མཐོང་ན་
དཀོན་རྒྱུ་མེད། ཅེས་གསུངས་པ་ལྟར། རྔོན་པ་དང་ཤན་པ་ལྟ་བུའི་ལུས་རྟེན་ནི་ཐོབ་
པ་བས་མ་ཐོབ་ན་དགའ་ལ་ངན་འགྲོའི་གཏིང་རྡོ་ཡིན་པས་ན་མི་ལུས་ཙམ་པོ་པའམ་
སྙིང་མེད་ཅེས་བྱ། གལ་ཏེ་མི་ལུས་རིན་ཆེན་གླིང་ཕྱིན་ཡང༌། །ལུས་རྟེན་བཟང་ལ་
བྱུར་པོ་ཆེ་ཡི་སེམས། །ཐར་པ་བསྒྲུབ་པའི་རྟེན་དུ་མི་རུང་ཞིང་། །ཞེས། མི་ལུས་བྱུར་
པོ་པའམ་སྟོང་ལོག་མཁན་ཞེས་རང་གི་ཆོས་སྒྲུབ་བསམ་པའི་ངེས་ཤེས་ཡོད་རུང་འཕྲལ་
རྐྱེན་གཞན་དབང་ཁོ་ནར་སོང་ནས་ཆོས་ཡང་དག་པ་འགྲུབ་པའི་སྐལ་ཕ་མེད་པ་ནི་

སྔོན་གྱི་ལས་ཡིན་པར་ཐག་བཅད་ལ་བཤད་འགྱུར་ལྟར་འགྱོད་སྡོམ་བྱ་ཞིང་མ་འོངས་
པར་སྨོན་ལམ་བཟང་པོ་གདབ། ཕྲལ་བྱུང་བརྒྱད་ནི། ཁྱད་པར་བདུད་ཀྱིས་ཟིན་དང་
དུག་ལྔ་འཁྲུགས། །ལས་ངན་ཐོག་ཏུ་བབས་དང་ལེ་ལོས་གཡེངས། །གཞན་ཁོལ་
བྲན་གཡོག་འཇིགས་སྐྱོབ་ཆོས་ལྟར་བཅོས། །རྨོངས་སོགས་ཕྲལ་བྱུང་རྐྱེན་གྱི་མི་ཁོམས་
བརྒྱད། །ཅེས། དང་པོ། ཆོས་རྣམ་དག་བསྒྲུབ་འདོད་ཀྱི་བློ་ཡོད་ཀྱང་བར་དུ་གཅོད་
པའི་བདུད་ནི་ཅི་རིགས་སུ་བརྫུ་བས་མཐའ་གཅིག་ཏུ་ངོས་འཛིན་དཀའ་ཡང༌།
གཞན་རྐྱེན་བདུད་ཀྱི་གྲོགས་པོས་ཟིན་པ་རྒྱལ་བུ་བཻཌཱུརྱའི་བློ་བདུད་བློན་རྣམས་ཀྱིས་
པྲ་འཕྲུལ་གྱིས་བསྒྱུར་བ་ལྟ་བུ་དང༌། བདུད་ལྷས་སྦྱིན་ལྟ་བུ་སྐྱེ་སྔོན་བསམ་སྦྱོར་ངན་
པའི་སྨོན་ལམ་ལོག་པ་དང༌། དགེ་སློང་ལེགས་སྐར་ལྟ་བུ་ཆོས་ལ་བརྩོན་འགྲུས་བྱ་
བའི་དུས་དང་། ཡོན་ཏན་གྱི་འབྲས་བུ་ཐོབ་ཁར་བར་ཆད་དུ་འབྱུང་ཉེ་བས་དྲན་ཤེས་
ལྡན་པར་བྱའོ། །
གཉིས་པ། ཆགས་སྡང་གིས་མཚོན་དུག་ལྔའི་ཉོན་མོངས་ཤིན་ཏུ་རགས་པའི་རིགས་
ཅན་རྣམས་ནི། ཆོས་སྒྲུབ་འདོད་ཀྱི་བློ་རེས་འགའ་ཙམ་སྐྱེ་ཡང༌། རང་རྒྱུད་ཀྱི་དུག་
ལྔ་ཤུགས་ཆེ་བའི་དབང་གིས་ཆོས་ཡང་དག་མི་འགྲུབ་པ་ནི་བྱེད་མྱོང་གང་རུང་གི་ལས་
ཡིན་པས་འགྱོད་སྡོམ་བྱ། གསུམ་པ། ལས་ངན་གྱི་མཚོ་ཆེན་རྡོལ་བ་ཞེས་ལུས་ངག་
རང་དབང་དུ་མི་འགྱུར་ཞིང་རྣམ་པར་གཡེངས་{ཕྱི་བདུད་དཀར་པོའི་ཕྱོགས་སུ་མངོན་པར་
གཏོགས་པ་སོགས། མཆན།}པ་ཁོ་ནའི་དབང་དུ་ཤོར་བའམ། ཡང་ན་བཤགས་སྦྱང་
སོགས་ཅི་ཙམ་འབད་ཀྱང་རང་རྒྱུད་ལ་ཡོན་ཏན་མི་སྐྱེ་བ་ནི་དམ་ཚིག་ཉམས་ཆགས་
སོགས་ཡིན་པས། ལམ་ལ་ཐེ་ཚོམ་མི་བྱ་བར་བཤགས་སྡོམ་དང་བརྩོན་འགྲུས་བསྐྱེད་
དེ་ཉམས་སུ་ལེན། བཞི་པ། སྤྱིར་ལེ་ལོ་ནི་བདུད་ཀྱི་ལས་ཡིན་པས་ཐོས་བསམ་
སྒོམ་གསུམ་གང་ལ་བར་ཆད་དུ་གསུངས་ཏེ། ཇི་སྐད་དུ། ལེ་ལོ་ཅན་ནི་བདུད་ཀྱི་ལས་
ཡིན་ནོ། །བརྩོན་འགྲུས་ཅན་ལ་བདུད་རྣམས་ལྷག་པར་སྡང༌། །ཞེས་པ་ལྟར་ཁྱད་པར་
དུ་ཆོས་ལ་བརྩོན་འགྲུས་བྱེད་པ་རྣམས་ལ་ལེ་ལོ་གསུམ་གང་རུང་གིས་བར་ཆད་འབྱུང་

ངེས་པ་ཤེས་པས་ལེ་ལོ་རྡོག་པས་རྫི། ལྔ་པ། གཞན་གྱི་ཁོལ་པོའམ་བྲན་དུ་གྱུར་པ་
དག་རང་དབང་དང་བྲལ་བས་ཆོས་ཚུལ་བཞིན་སྒྲུབ་པའི་སྐལ་པ་མེད་པ་ནི་ང་རྒྱལ་
གྱི་ལས་འབྲས་ཡིན་པས་དམན་ས་འཛིན་ཅིང་སྔར་བྱས་ལ་འགྱོད་པས་བཤགས་
སྡོམ་བྱ། དྲུག་པ། ཚེ་འདིའི་ནད་གདོན་སོགས་འཇིགས་སྐྱོབ་ཀྱི་ཆོས་སྒྲུབ་དགོས་
བྱུང་ནའང་གནོད་བྱེད་དེ་ཉིད་ལ་དམིགས་པའི་བྱང་ཆུབ་སེམས་ཀྱི་ཀུན་སློང་གིས་ཟིན་
པར་བྱ་བ་དང་། ནད་གདོན་སྔོན་ལས་སུ་ཤེས་པས་འགྱོད་སྡོམ་དང་གཏོང་ལེན་བྱ།
བདུན་པ། རྙེད་བཀུར་དང་སྙན་གྲགས་བསྒྲུབ་པའི་ཕྱིར་ཆོས་པ་གཟུགས་བརྙན་
རྣམས་ནི་གཞན་སྣང་དུ་ཆོས་ལྟར་བཅོས་ཀྱང་རང་ངོས་ཚེ་འདི་ཁོ་ན་དོན་དུ་གཉེར་ནས་
ཐར་པའི་ལམ་དང་བྲལ་བ་ཡིན་པས་ངེས་འབྱུང་དང་སྐྱོ་ཤས་རྩལ་འདོན། བརྒྱད་པ།
ཤིན་ཏུ་རྨོངས་པའི་རིགས་ཅན་རྣམས་ནི་ཆོས་སྒོར་ཞུགས་ནའང་ཆོས་ཀྱི་ཚིག་
དོན་ཕྲ་མོ་ཡང་ཤེས་མི་ནུས་ཏེ་ཐོས་བསམ་བྱེད་པའི་སྐལ་པ་དམན་པ་ནི་སྔར་ཆོས་
སྤང་གི་ལས་བསགས་ཤིང༌། སྨོན་ལམ་བཟང་པོས་མཚམས་སྦྱར་མ་བྱས་པའི་སྐྱོན་
ཡིན་པས་སྔར་བྱས་ལ་འགྱོད་སྡོམ་དང་སླར་བླ་མ་འཇམ་པའི་དབྱངས་སོགས་ཀྱི་
བསྙེན་སྒྲུབ་དང་བཟང་པོ་སྤྱོད་པ་སོགས་སྨོན་ལམ་ལ་འབད། བདག་ལ་ཆོས་ཀྱི་འགལ་
ཟླར་ལྷག་པའི་ཚེ། །བློ་སྣ༴ ལམ་གོལ༴ གཉིས་སུ་༔ ཞེས་བདག་ལ་ཆོས་ཀྱི་འགལ་
ཟླ་སྟེ་བར་ཆད་དེ་དག་ཞི་བ་དང་ཕྱིས་མི་འབྱུང་བར་ཁྱེད་ཤེས་དད་པས་གསོལ་བ་སྙིང་
ནས་འདེབས་པའོ། །
རིས་ཆད་བློའི་མི་ཁོམས་པ་བརྒྱད་ནི། སྐྱོ་ཤས་ཆུང་ཞིང་དད་པའི་ནོར་དང་བྲལ། །
འདོད་སྲེད་ཞགས་པས་བཅིངས་དང་ཀུན་སྤྱོད་རྩུབ། །མི་དགེ་སྡིག་ལ་མི་འཛེམ་ལས་
མཐའ་ལོག །སྡོམ་པ་ཉམས་ཤིང་དམ་ཚིག་རལ་པ་སྟེ། །རིས་ཆད་བློ་ཡི་མི་ཁོམ་རྣམ་པ་
བརྒྱད། །ཅེས། དང་པོ་ནི། སྤྱིར་ཁམས་གསུམ་འཁོར་བ་སྡུག་བསྔལ་གསུམ་གྱི་རང་
བཞིན་ཡིན་པ་དང་། འདུས་བྱས་ཐམས་ཅད་སྐད་ཅིག་ཙམ་ཡང་རྟག་བརྟན་མེད་ཚུལ་
སོགས་ཐོས་ཀྱང་སྐྱོ་ཤས་དང་ངེས་འབྱུང་གི་བློ་གཏན་ནས་མི་སྐྱེས་ན་ཆོས་རྩ་བ་

ནས་རུལ་བས་ཡང་དག་པའི་ཆོས་འགྲུབ་པའི་སྐལ་པ་ཆད། གཉིས་པ། ཆོས་དང་
བླ་མ་ལ་ཁ་ཞེ་མེད་པའི་དད་པ་སྙིང་ནས་མེད་ན་བསྟན་པའི་འཇུག་སྒོ་འགགས་ཏེ་ཐར་
པའི་ལམ་དུ་མི་ཚུད། གསུམ་པ། འདོད་སྲེད་ཆེ་བའི་རིགས་ཅན་གྲོགས་བུ་ནོར་ལོངས་
སྤྱོད་གཉེན་འདུན་སོགས་འཆིང་བ་དམ་པོས་རང་རྒྱུད་བཅིང་སྟེ་དེའི་དོན་དུ་འབད་
རྩོལ་སོགས་ཀྱིས་གཡེངས་པས་ཆོས་བྱེད་པའི་ལོང་མེད། བཞི་པ། རང་རྒྱུད་ལ་ཞི་
དུལ་སོགས་མི་གཞི་ཏིལ་འབྲུ་ཙམ་ཡང་མེད་པས་ཀུན་སྤྱོད་ལ་སྐྱེད་འདོན་མེད་པའི་
རིགས་ཅན་དག་བཤེས་གཉེན་དང་འཕྲད་ཀྱང་དམ་པའི་ལམ་ལ་བསྒྱུར་དཀའ། ལྔ་
པ། ཁྲེལ་དང་ངོ་ཚ་མེད་པས་མི་དགེ་བའི་སྡིག་ལ་མི་འཛེམས་ཤིང་སྒོ་གསུམ་ཉེ་བར་
མ་ཞི་བ་ནི་དམ་པའི་ཡོན་ཏན་དང་བྲལ་ཏེ་ཆོས་ལ་ཡིད་མི་ཕྱོགས། དྲུག་པ། ལས་
ཀྱི་མཐའ་ལོག་ལམ་དུ་ཞུགས་ཤིང་ཆོས་ཀྱི་སྣང་བ་མེད་པ་ཁྱིའི་སྔོན་དུ་རྩ་བཞག་པ་
ལྟར་ཆོས་ལ་རྒྱབ་འགལ། བདུན་པ། སོ་ཐར་གྱི་འདུལ་ཁྲིམས་དང་བྱང་སེམས་ཀྱི་
བསླབ་པ་ཉམས་ན་ངན་སོང་ལས་འགྲོ་ས་མེད་པས་མི་ཁོམས་པའི་གནས་ལས་མི་ཐར།
བརྒྱད་པ། གསང་སྔགས་ཀྱི་སྒོར་ཞུགས་ནས་བླ་མ་དང་མཆེད་གྲོགས་སོགས་ཀྱི་དམ་
ཚིག་འགལ་ཉམས་བྱུང་ན་རྡོ་རྗེ་དམྱལ་བར་འགྲོ་བས་དངོས་གྲུབ་ཀྱི་སྐལ་པ་ཆད་པ་
སྟེ་བརྒྱད་པོ་འདི་ནི་ཆོས་ལ་རིང་ཞིང་ཐར་པའི་སྒྲོན་མེ་ནུབ་པ་ཞེས་བྱའོ། །
དེ་ལྟར་ལུགས་འདི་ལ་དལ་བའི་རང་བཞིན་ཆོས་ཉི་ཤུ་རྩ་བཞི་ཁྱད་པར་གྱི་འབྱོར་པ་
བཅུ་སྟེ་དལ་འབྱོར་གྱི་རང་བཞིན་ཆོས་སུམ་ཅུ་རྩ་བཞིར་གསུངས་པ་ཅི་ཡིན་སྙམ་ན།
སྙིང་ཐིག་ཟབ་མོའི་གདམས་པ་འདི་ནི་ཚེ་ལུས་གཅིག་གམ་ལོ་ཟླ་ཙམ་གྱིས་སངས་རྒྱས་
པའི་ལམ་ཟབ་མོ་ཡིན་པས་ལམ་གྱི་ཆ་རྐྱེན་འདི་དག་ངེས་པར་ཚང་ལོས་དགོས། དཔེར་
ན་ཡུད་ཙམ་གྱི་ཁ་སྐོམ་སེལ་བྱེད་དུ་ལམ་ཁ་ཞིག་ནས་ཚ་ཇ་ཞིག་བསྐོལ་རྒྱུ་ལ་མཚོན་
ན༑ སྐོལ་རྒྱུའི་ཇ་དེའི་སྣོད་ཆུ་ཤིང་སོགས་མང་པོ་འཛོམ་དགོས་ལ། མེ་གཅིག་པུ་
འབུད་ཐབས་ལའང་མེ་ཆ་མེ་རྡོ་སྤྲ་བ་ལག་པའི་འདུ་བྱེད་རྣམས་མ་ཚང་ན་མེ་འབུད་
མི་ནུས་པ་དང༌། གཞན་འཛོམ་ཡང་སྤྲོ་བ་གཅིག་པོ་མེད་ནའང་ཇ་བསྐོལ་རྒྱུ་གཏན་

ནས་བཤོལ་དགོས་ལ། ལར་རང་རྒྱུད་ལ་ལེགས་པར་བརྟགས་ན་དལ་འབྱོར་བཅོ་
བརྒྱད་ཙམ་ཡང་ངེས་པར་ཚང་དཀའ་ལ། དལ་བ་ལས་འབྱོར་བ་ཚང་མིན་གོང་ནས་
བཤད་པ་ལྟར་ཡིན་ལ། ཁྱད་པར་དུ་རྒྱལ་བ་ཐབས་ལ་མཁས་པས་དུས་དང་གདུལ་བྱའི་
ཁམས་དང་བསྟུན་ཏེ་གང་འདུལ་གྱི་ཆོས་སྟོན་པས་ན། དེང་སང་སྙིགས་མའི་དུས་
འདིར། ཆོས་བྱེད་གཟུགས་བརྙན་པ་གདུགས་ཞབས་ཀྱི་བླ་མ། རི་ཁྲོད་ཀྱི་ཆོས་པ།
རྒྱལ་ཁམས་ཀྱི་བྱ་བཏང་སོགས། བཟང་པོར་རློམས་པ་མང་དུ་ཡོད་ཀྱང་ཕལ་ཆེར་
མི་ཁོམས་པ་འདི་དག་གི་དབང་དུ་སོང་ནས་ཆོས་བྱེད་ལོ་བྱས་ཀྱང་ཡང་དག་པའི་ལམ་དུ་
མི་འགྲོ་བ་ནི་དེས་ལན་པ་ཡིན་གསུངས། དེའི་ཕྱིར་དང་པོ་དལ་འབྱོར་གྱི་ཆོས་འདི་
དག་ཚང་ངམ་མི་ཚང་ལེགས་པར་བརྟགས། ཚང་བར་འདུག་ན་དགའ་བ་སྒོམ་ཞིང་
སླར་དགེ་བློ་གོང་འཕེལ་ལ་སྤྲོ་བཞིན་བརྩོན་ཏེ་རྟེན་བཟང་འདི་ལ་བརྟེན་ནས་ཚེ་འདིར་
སངས་རྒྱས་པ་ཞིག་མི་བྱེད་རེ་སྙམ་པའི་དམ་བཅའི་རི་མོ་སྙིང་ལ་བྲི། མི་ཚང་ན་སྒོ་
དུ་མ་ནས་ཚང་པའི་ཐབས་ལ་འབད། དེ་ལྟར་མ་བརྟགས་ན་གོང་སྨོས་ལྟར་ཆོས་བརྒྱད་
ཀྱིས་བསམ་པས་ཀུན་ནས་བསླང་བའི་ཐོས་བསམ་དང་གོས་སོགས་ཡོན་ཏན་ཕྲན་
བུ་རེ་ལ་རློམས་ནས་ཕྲག་དོག་དང་ང་རྒྱལ་གྱི་དབང་གིས་དགེ་བའི་ལོ་ཏོག་སད་ཀྱིས་
ཁྱེར་ཏེ་ཡོན་ཏན་རྒྱུད་ལ་སྐྱེ་བ་ལྟ་ཞོག །བསྟན་པའི་བླ་བཙོང་དཀོན་མཆོག་གི་རྐང་
འདྲེན་ཡིན་པས་རང་སྐྱོན་འདི་ཤེས་པར་བྱས་ལ། སྐྱོན་ཡུལ་ཕུད་དགོས་གསུངས།
ཅིའི་ཕྱིར་སྙམ་ན་བསྒྲུབ་བྱ་སངས་རྒྱས་ཀྱི་གོ་འཕང་ཡིན་མོད། དེ་སྒྲུབ་བྱེད་ལམ་གྱི་
ཆ་རྐྱེན་རྟེན་འབྲེལ་ཐབས་ཚུལ་དུ་མ་ཞིག་ལ་བརྟེན་དགོས་པ་ནི་མདོ་སྔགས་ཞལ་མཐུན་
ཅིང་དམ་པ་གོང་མའི་རྣམ་ཐར་ཚད་མས་ཀྱང་གྲུབ་པའོ། །བདག་ལ་ཆོས་ཀྱི་འགལ་
ཟླར་ལྷག་པའི་ཚེ། བློ་སྣ༔ ལམ་གོལ༴ གཉིས་སུ༴ ཆོས་ཀྱི་འགལ་ཟླ་མི་ཁོམས་པ་
དེ་དག་གི་དབང་དུ་མི་འགྲོ་ཞིང་དལ་འབྱོར་ཕུན་སུམ་ཚོགས་པ་ཞིག་བླ་མ་ཁྱེད་མཁྱེན་
སྙམ་པས་སྙིང་ནས་གསོལ་བ་འདེབས་པར་བྱའོ། །
སྤྱོད་འཇུག་ལས། འདི་འདྲའི་དལ་བ་རྙེད་གྱུར་ནས། །བདག་གིས་དགེ་གོམས་མ་

བྱས་ན། །འདི་ལས་བསླུས་པ་གཞན་མེད་དེ། །འདི་ལས་རྨོངས་པ་གཞན་མེད་དོ། །
ད་རེས་ཀྱི་སྐྱེ་བ་འདིར་འདུན་པ་གཏན་ལེགས་དང་གཏན་ཉེས་ཀྱི་སོ་
མཚམས་ཡིན་པས་ཚེ་འདིར་བཙན་ས་ཟིན་པ་ཞིག་ཅིས་ཀྱང་འབད་དགོས་སྙམ་དུ་སྦྱོར་
བ་སེམས་བསྐྱེད་དངོས་གཞི་དམིགས་མེད་འཇུག་བསྔོ་བ་སྟེ་དམ་པ་གསུམ་གྱིས་ཟིན་
པའི་སྒོ་ནས་ཉམས་སུ་བླང་ངོ༌། །དལ་འབྱོར་རྙེད་པར་དཀའ་བའི་ཁྲིད་ཀྱི་རིམ་པའོ། །
གཉིས་པ་ཚེ་མི་རྟག་པར་བསྟན་པའི་ཁྲིད་ལ་བདུན། ཕྱི་སྣོད་ཀྱི་འཇིག་རྟེན། ནང་
བཅུད་ཀྱི་སེམས་ཅན། དམ་པའི་སྐྱེས་བུ། སྐྱེ་རྒུའི་བདག་པོ། དཔེ་དོན་སྣ་ཚོགས།
འཆི་རྐྱེན་ངེས་མེད། འདུན་པ་དྲག་པོ་ལ་བསམ་ནས་མི་རྟག་པ་སྒོམ་པའོ། །ད་ལྟ་ནད་
དང་སྡུག་བསྔལ་གྱིས་མ་གཟིར། །བྲན་ཁོལ་ལ་སོགས་གཞན་དབང་མ་གྱུར་པས། །
རང་དབང་ཐོབ་པའི་རྟེན་འབྲེལ་འགྲིགས་དུས་འདིར། །སྙོམས་ལས་ངང་དུ་དལ་
འབྱོར་ཆུད་གསོན་ན། །ཞེས། ད་ལྟ་ཡུད་ཙམ་འདི་ལ་ལུས་འབྱུང་འཁྲུགས་ནད་ཀྱིས་
མ་ཟིན། ཆོས་ཉན་བསམ་ལ་བར་ཏུ་གཅོད་པའི་སེམས་སྡུག་བསྔལ་གྱིས་ནི་མ་
གཟིར། བྲན་གཡོག་སོགས་གཞན་དབང་དུ་ནི་མ་གྱུར། གོས་ལྷག་སྐྱོབ་ཙམ་དང་
ཟས་ཐབས་ཆག་ཙམ་གྱི་འབྱོར་བ་ནི་རང་ལ་ཡོད། མེད་ཀྱང་གཞན་ལ་བཙལ་
ནའང་ཉུང་ཟད་རེ་ངེས་པར་རྙེད། བླ་མ་དམ་པས་བརྩེ་བས་རྗེས་སུ་བཟུང་བའི་དུས་
འདིར། ཨོ་རྒྱན་རིན་པོ་ཆེས། ད་རེས་ཕུན་ཚོགས་རྐྱེན་ཀུན་འབྱོར་དུས་འདིར། བརྩོན་
འགྲུས་དྲག་པོས་སྲིད་ལས་འདའ་བར་མཛོད། །ཅེས་པ་ལྟར། ཆོས་བསྒྲུབ་པའི་
མཐུན་རྐྱེན་སྣ་ཚོགས་ཀྱི་རྟེན་འབྲེལ་འདི་འདྲ་ནི་ནམ་ཡང་བསྒྲིགས་ཀྱང་འགྲིགས་
དཀའ། ད་ནི་ལེ་ལོ་སྙོམ་ལས་ཀྱི་དབང་དུ་སྐད་ཅིག་ཙམ་ལའང་མི་བཏང༌། སྒེག་
མོའི་མགོ་ལ་མེ་ཤོར་བའམ། སྡར་མའི་པང་དུ་སྤྲུལ་ཞུགས་པ་ལྟ་བུའི་སྒོ་ནས་སྙིང་པོ་
མྱུར་དུ་ལེན་མ་ནུས་ན་དལ་འབྱོར་ཡིད་བཞིན་གྱི་ནོར་བུ་ལྟ་བུ་འདི་རྙེད་པ་ནི་དཀའ་ཡང་
མྱུར་དུ་འཇིག་པའི་ཆོས་ཅན་ཡིན་པས་སང་བྱེད་གནང་བྱེད་ཀྱི་ཕྱི་བཤོལ་དུ་མ་ཤོར་
བར་འཕྲལ་འཕྲལ་དུ་བརྩོན་དགོས་ཏེ། སེམས་ཉིད་ངལ་གསོ་ལས། དེ་ལྟར་རྙེད་
ཞེས་པ་ལྟར།

དཀའི་དལ་བ་ཐོབ་གྱུར་ཀྱང་། །སྐད་ཅིག་མི་རྟག་འགྱུར་བའི་ཆོས་ཅན་ཏེ། །རྣམ་
པར་བརྟགས་ན་སྙིང་པོ་འགའ་མེད་པས། །ལྦུ་བ་རྡོས་འདྲ་ཡིད་རྟོན་མི་རུང་བས། །
ཉིན་མཚན་ཀུན་ཏུ་ངེས་པར་འཆི་བ་སོམས། །ཞེས་པ་ལྟར། དང་པོ་ཕྱི་སྣོད་ཀྱི་འཇིག་
རྟེན་ལ་བསམ་ནས་མི་རྟག་པ་སྒོམ་པ་ནི། འདི་ལྟར་འགྲོ་བ་སྤྱི་མཐུན་གྱི་བསོད་ནམས་
ལས་གྲུབ་པའི་ཕྱི་སྣོད་ཀྱི་འཇིག་རྟེན་གླིང་བཞི་རི་རབ་ལྷ་གནས་དང་བཅས་པ་སྲ་ཞིང་
འཐས་པ་བསྐལ་པའི་བར་དུ་གནས་པ་འདི་དག་ཀྱང་མཐར་མེ་བདུན་ཆུ་གཅིག་གིས་
འཇིག་ཅིང་མི་རྟག་པར་འགྱུར་བ་ཅན་ཡིན་ཏེ། དེ་ཉིད་ལས། སྣོད་བཅུད་མི་རྟག་
སྲིད་པ་ཆགས་འཇིག་གིས། །མེ་བདུན་ཆུ་གཅིག་རླུང་གིས་གཏོར་བའི་ཚེ། །ཁོར་
ཡུག་རིན་ཆེན་གླིང་དང་རིས་བསྐོར་བའི། །ལྷུན་པོ་རིན་ཆེན་གཞི་ཡང་མི་རྟག་ཅིང་། །
ཐམས་ཅད་ནམ་མཁའ་གཅིག་ཏུ་འགྱུར་བའི་སྐབས། །ངེས་པར་སོམས་ལ་སྙིང་ནས་
ཆོས་མཛོད་ཅིག །ཅེས་སོ། །གཉིས་པ། ནང་བཅུད་ཀྱི་སེམས་ཅན་མི་རྟག་པ་སྒོམ་
པ་ནི། འདི་ལྟར་སྲིད་པའི་རྩེ་མོ་ནས་དམྱལ་བའི་གནས་ཡན་ཆད་ན་སེམས་ཅན་ཡོད་
དོ་ཅོག་འཆི་བའི་གནས་ལས་ཐར་བ་ནི་གཅིག་ཀྱང་མེད་ལ། དཔེར་ན་ས་སྟེང་གི་
འགྲོ་བ་མི་ལ་མཚོན་ན། དེ་རིང་ཉི་མ་འདི་ཡན་ཆོད་མི་ལོ་བརྒྱའི་གོང་རོལ་ནས་སྐྱེས་
པའི་འཛམ་བུ་གླིང་གི་མི་མཆོག་དམན་བར་མ་བརྩི་བའི་ཚད་ལས་འདས་པ་ཞིག་བྱུང་
བ་ཡང་ད་ལྟ་མིང་གི་ལྷག་མ་ཙམ་ལས་གཅིག་ཀྱང་མེད། སྔོན་ལས་སམ་ཚེ་སྒྲུབ་པའི་
ཐབས་ཀྱིས་བརྒྱ་ལྷག་རེ་ཐུབ་པ་ཙམ་ནི་མ་གཏོགས་སོ། །
དེ་བཞིན་དུ་དེ་རིང་ནས་སྐྱེས་བའི་བྱིས་པ་ཚུན་ཆད་ལོ་བརྒྱ་སོང་དུས་ན་ཡང་དེ་ལྟར་
དུ་འགྱུར་ངེས་ཏེ། སྤྲིང་ཡིག་ལས། སའམ་འོན་ཏེ་མཐོ་རིས་ན། །ལ་ལ་སྐྱེས་ནས་མ་
ཤི་བ། །འགའ་ཞིག་ཁྱོད་ཀྱིས་མཐོང་བའམ། །ཐོས་སམ་འོན་ཏེ་ཐེ་ཚོམ་ཟ། །ཞེས་
སོ༑ ༑གསུམ་པ། དམ་པའི་སྐྱེས་བུ་ལ་བསམ་ནས་མི་རྟག་པ་སྒོམ་པ་ནི། འདི་ལྟར་
ད་ལྟའི་བསྐལ་པ་བཟང་པོ་འདི་ལ་སྔོན་བྱོན་སངས་རྒྱས་རྣམ་པར་གཟིགས་སོགས་
རབ་བདུན་དང༌། ད་ལྟའི་སངས་རྒྱས་ཤཱཀྱ་ཐུབ་པ་རྣམས་འཁོར་ཉན་ཐོས་དང་བྱང་

ཆུབ་སེམས་དཔའི་ཚོགས་དཔག་ཏུ་མེད་པ་དང་བཅས་བྱོན་ནས་ཐེག་པ་གསུམ་གྱི་
ཆོས་ཀྱི་འཁོར་ལོ་བསམ་གྱིས་མི་ཁྱབ་པ་བསྐོར་ཏེ་གདུལ་བྱའི་སེམས་ཅན་དཔག་ཏུ་
མེད་པ་རྣམ་གྲོལ་ལ་བཀོད་པར་མཛད་པ་དེ་དག་གི་བསོད་ནམས་བརྒྱ་ལས་གྲུབ་པའི་
རྡོ་རྗེའི་སྐུ་ཡང་མྱ་ངན་ལས་འདའ་བའི་ཚུལ་བསྟན་པ་དང༌། དེ་བཞིན་དུ་རྒྱ་གར་
འཕགས་པའི་ཡུལ་དུ་བཀའི་བསྡུ་བ་མཛད་པའི་དགྲ་བཅོམ་ཆེན་པོ་ལྔ་བརྒྱ།གཞན་
འདས་རྗེས་ཐོབ་པའི་པཎ་ཆེན་རྣམ་བཞི། མཆོག་གི་རིག་འཛིན་ཆེན་པོ་བརྒྱད། འཛམ་
བུ་གླིང་གི་རྒྱན་དྲུག་མཆོག་གཉིས། གྲུབ་པ་ཐོབ་པའི་རྣལ་འབྱོར་བརྒྱད་ཅུ། བོད་
གངས་ཅན་གྱི་ལྗོངས་འདིར་ཨོ་རྒྱན་སངས་རྒྱས་གཉིས་པས་སྨིན་གྲོལ་གྱི་ཆོས་འཁོར་
བསྐོར་བའི་སྐབས་སུ་རྗེ་འབངས་གྲུབ་ཆེན་ཉེར་ལྔ། ཡེར་བའི་གྲུབ་ཆེན་བརྒྱད་ཅུ་
སོགས་དང༌། ཕྱིས་སུའང༌། རྙིང་མའི་སོ་ཟུར་གནུབ་གསུམ། གསར་མའི་མར་མི་
དྭགས་གསུམ་སོགས་མཁས་ཤིང་གྲུབ་པ་བརྙེས་པའི་སྐྱེས་བུ་བསམ་གྱིས་མི་ཁྱབ་པ་
བྱོན་ཅིང༌། དེ་དག་ཕལ་ཆེར་ཐོག་བཅས་ཐོག་མེད་དུ་བྱེད་པ་སོགས་རྫུ་འཕྲུལ་ཡ་མ་
ཟུང་སྟོན་ནུས་པ། འབྱུང་བ་བཞི་ལ་རང་དབང་བསྒྱུར་པ་སོགས་ས་གསུམ་ན་འགྲན་
ཟླ་ཐམས་ཅད་དང་བྲལ་བ་རྣམ་ཐར་སྣ་རེ་ཐོས་པས་གྲོལ་བ་དེ་དག་ཀྱང་མཐར་མི་རྟག་
པའི་ཚུལ་བསྟན་ཏེ་ད་ལྟ་དེ་ལྟ་བུའོ་ཞེས་པ་ཙམ་ལས་མི་བཞུགས་ཏེ། སློབ་དཔོན་
དཔའ་བོས། ཅི་སྟེ་སངས་རྒྱས་རྣམས་ཀྱི་སྐུ། །མཚན་དང་དཔེ་བྱད་ཀྱིས་བརྒྱན་
པའི། །རྡོ་རྗེའི་སྐུ་ཡང་མི་རྟག་ན། །ཆུ་ཤིང་སྙིང་པོ་མེད་འདྲ་བའི། །ལུས་ཅན་རྣམས་
ལ་སྨོས་ཅི་དགོས། །ཞེས་པ་ལྟར་རང་རེ་སྡུག་བདེན་གྱི་ཕུང་པོ་ཟག་པ་དང་བཅས་
པ་འདི་ཅིའི་ཕྱིར་རྟག བཞི་པ། སྐྱེ་རྒུའི་བདག་པོ་ལ་བསམ་ནས་མི་རྟག་པ་སྒོམ་པ་
ནི། འདི་ལྟར་སྐྱེ་རྒུའི་བདག་པོ་ཚངས་པ་ལ་སོགས་སྟོབས་དང་གཟི་བརྗིད་དང་ལྡན་
པ་རྣམས་དང་གཞན་ཡང་ལྷ་དང་མི་ཡི་དྲང་སྲོང་མངོན་པར་ཤེས་པ་ལྔ་དང་ལྡན་ཞིང་
རྫུ་འཕྲུལ་གྱི་ནམ་མཁར་འགྲོ་ནུས་པ་རྣམས་དང་། སྟོབས་དང་འབྱོར་པས་མངོན་པར་

མཐོ་བའི་འཁོར་ལོས་སྒྱུར་བའི་རྒྱལ་པོ་ཆེན་པོ་རྣམས་དང༌། རྒྱ་གར་ཤར་ནུབ་གྱི་
རྒྱལ་པོ་མངའ་ཐང་སྟོབས་འབྱོར་རྒྱས་པ་དུ་མ་དང་། བོད་འདིར་ཡང་སངས་རྒྱས་
བྱང་སེམས་ཀྱི་སྤྲུལ་པ་ཆོས་རྒྱལ་ཆེན་པོ་རིམ་གྱིས་བྱོན་པ་རྣམས་ཀྱང་ད་ལྟ་དེ་ལྟ་བུ་བྱོན་
ནོ་ཞེས་པའི་ལོ་རྒྱུས་ཙམ་ལས་མེད་པ་ནི། ཡོན་ཏན་རིན་པོ་ཆེའི་མཛོད་ལས། ཚངས་
དབང་བདེ་འབྱུང་འཁོར་ལོས་སྐྱུར་རྣམས་ཀྱང་། །འཆི་བདག་བདུད་ལས་བཟུར་བའི་
ཐབས་མ་མཆིས། །ཞེས་སོ། །རང་རེ་ཉམས་ཆུང་དབུལ་ཕོངས་འབུ་སྲིན་ལྟ་བུ་རྣམས་
མི་རྟག་པ་ལྟ་ཅི་སྨོས། ལྔ་པ། དཔེ་དོན་སྣ་ཚོགས་ལ་བསམ་ནས་མི་རྟག་པ་སྒོམ་པ་
ནི༑ སྤྱིར་སྐྱེ་འགྲོ་ཀུན་གྱི་ཚེ་ལོ་དང་བསྐལ་བའི་འཕེལ་འགྲིབ། བྱེ་བྲག་ནམ་ཟླ་དུས་
བཞིའི་འགྱུར་ལྡོག །ཉིན་དང་མཚན་དང་ཆུ་ཚོད་ཙམ་ཡང་སྐད་ཅིག་སྐད་ཅིག་གིས་
འགྱུར་བ་ཅན་ལས་རྟག་པ་དང་བརྟན་པ་ནི་གཅིག་ཀྱང་མེད་ལ། དེ་བཞིན་དུ་འགྲོ་
བའི་ལམ་མི་རྟག །སྡོད་པའི་གནས་མི་རྟག །བཟའ་བའི་ཟས་མི་རྟག །བགོ་བའི་
གོས་མི་རྟག །འགྲོགས་པའི་གཉེན་མི་རྟག །བསམ་པའི་སེམས་མི་རྟག །སྐྱིད་
སྡུག་གི་སྣང་བ་མི་རྟག་སྟེ། ཨོ་རྒྱན་ཆེན་པོས། ན་ནིང་ད་ལོའི་ནམ་ཟླའི་སྟོད་སྨད་
དང༌། །ཞག་དང་ཉིན་མཚན་སྐད་ཅིག་དུས་མི་རྟག །ཅེས་དང་། སྒྱུ་མ་སྨིག་རྒྱུ་རྨི་
གཟུགས་བརྙན་དང༌། །དྲི་ཟའི་གྲོང་ཁྱེར་བྲག་ཆ་ལྟ་བུར་སྤྱོད། །ཆུ་ཟླ་ཆུ་བུར་མིག་
ཡོར་སྤྲུལ་པ་སོགས། །ཤེས་བྱ་སྒྱུ་མའི་དཔེ་བཅུ་དེ་བཞིན་དུ། །འཁོར་འདས་ཆོས་
རྣམས་དེ་ལྟར་ཤེས་པར་གྱིས། །ཞེས་སོ། །དྲུག་པ། འཆི་རྐྱེན་ངེས་མེད་ལ་བསམ་
ནས་མི་རྟག་པ་སྒོམ་པ་ནི། འདི་ལྟར་སེམས་ཅན་ཐམས་ཅད་སྐྱེ་བ་ཙམ་ནས་འཆི་
བའི་རང་བཞིན་ཅན་ཡིན་པ་ཤེས་རུང༌། འཆི་ལུགས་དང་འཆི་རྐྱེན་དང་འཆི་བའི་དུས་
ཚོད། ནམ་འཆི་དང་དེར་འཆི་དང༌། འདི་ལྟར་འཆི་བ་ནི་སུས་ཀྱང་ཤེས་དཀའ་སྟེ།
སྤྱོད་འཇུག་ལས། དེ་རིང་ཁོ་ན་མི་འཆི་ཞེས། །བདེ་བར་འདུག་པ་རིགས་མ་ཡིན།
ཞེས་སོ། །
འཆི་བའི་རྐྱེན་ནི་མང་ཞིང་འཚོ་བའི་རྐྱེན་ཉུང་ལ། སློབ་དཔོན་ཨཱརྱ་དེ་བས། འཆི་

བའི་རྐྱེན་ནི་ཤིན་ཏུ་མང༌། །འཚོ་བའི་རྐྱེན་ནི་ཤིན་ཏུ་ཉུང༌། །དེ་ཡང་འཆི་བའི་རྐྱེན་
དུ་འགྱུར། །ཞེས་པ་ལྟར། ནད་དང༌། གདོན་དང༌། མེ་དང༌། ཆུ་དང༌། དུག་དང༌།
མཚོན་དང༌། གཡང་ས་དང༌། མི་རྒོད་དུག་སྦྲུལ་གཅན་གཟན་སོགས་གློ་བུར་ཡེ་
འགྲོགས་ཀྱིས་འཆི་བའི་རྐྱེན་མང་། གཞན་འཚོ་བའི་རྐྱེན་དུ་རློམས་པའི་ཟས་དང་
གོས་ལ་སོགས་པའང་འཆི་རྐྱེན་དུ་འགྱུར་བ་ཡོད། དེ་བཞིན་དུ་འཇིག་རྟེན་ཚེ་འདིའི་
ཆེད་དུ་མི་བྱ་བ་ནི་གཅིག་ཀྱང་མེད་དེ། ལྟོ་གོས་དོན་གཉེར། དགྲ་འདུལ་གཉེན་སྐྱོང༌།
ཚོང་དང་སོ་ནམ། འདོད་པ་སོགས་ཀྱི་ཆེད་དུ་ཕ་རོ་བུས་མི་མཐོང༌། བུ་རོ་ཕས་མི་
མཐོང་བར་འཆི་བའང་ཡོད། དུས་ཚོད་ཀྱང་ཉིན་མཚན་ཆུ་ཚོད་འདི་ལྟ་བུ་ལ་འཆི་ཞེས་
ཚད་བཟུང་མི་ཤེས། འཇིག་རྟེན་འདིའི་འདུན་ཕུག་གི་རིང་ཐུང་ལ་ངེས་པ་མེད་པས་
བློ་སྣ་རྦད་ཀྱིས་བསྟུང་དགོས་སོ། །བདུན་པ། འདུན་པ་དྲག་པོ་ལ་བསམ་ནས་མི་
རྟག་པ་བསྒོམ་པ་ནི། དུས་རྟག་ཏུ་འགྲོ་འདུག་སོགས་བྱ་བ་གང་བྱས་ཀྱང་འདི་ནི་སྤྱོད་
ལམ་གྱི་ཐ་མ་ཡིན་ནོ་ཞེས་ངག་གིས་བརྗོད་ཅིང་སེམས་ལ་དུད་དེ་བསྒོམ་པར་བྱ་སྟེ།
མགོན་པོ་ཀླུ་སྒྲུབ་ཀྱིས། ཚེ་འདི་གནོད་མང་རླུང་གིས་བཏབ་པ་ཡི། །ཆུ་ཡི་ཆུ་བུར་ལས་
ཀྱང་མི་རྟག་ན། །དབུགས་དབྱུང་དབུགས་རྔུབ་གཉིད་ཀྱི་ལོག་པ་ལས། །སད་ཁོམས་
གང་ལགས་དེ་ནི་ངོ་མཚར་ཆེ། །ཞེས་པ་ལྟར་གནས་གཞན་དུ་འགྲོ་ནའང་དེར་འཆིའམ་
ཚུར་ཨེ་སླེབ་ཆ་མེད་སྙམ་པ་དང༌། ལམ་བར་གྱི་ངལ་སྟེགས་ལྟ་བུ་ལ་སྡོད་ན་འདིར་
འཆིའམ་སྙམ་པའི་བློ་སྦྱངས། མཚན་མོ་ཉལ་བའི་དུས་ཀྱང་སང་ཉི་མ་ཤར་བ་དང་
ཚེ་ཕྱི་མའི་སྣང་བ་ཤར་རྒྱུ་གཉིས་གང་སྔ་སྙམ་པ་དང༌། ནམ་ལངས་པའི་དུས་སུའང་
དེ་རིང་ཉིན་གང་འདི་ལ་འཆིའམ། དོ་ནུབ་སླར་ཉལ་བའི་ངེས་པ་མེད་དོ་སྙམ་པ་སོགས་
སྤྱོད་ལམ་ཀུན་ཏུ་དྲན་ཤེས་དང་མ་བྲལ་བའི་སྒོ་ནས་བློ་སྦྱང་། མདོ་ལས། སང་དང་
འཇིག་རྟེན་ཕྱི་མ་གཉིས། །སྔོན་དུ་གང་འོང་གཏོལ་མེད་པས། །སང་གི་ཆིས་ལ་མ་
འབད་པར། །ཕྱི་མའི་དོན་ལ་འབད་པར་རིགས། །ཞེས་དང༌། སྤྱོད་འཇུག་ལས།
ཐམས་ཅད་བོར་ཏེ་ཆ་དགོས་པར། །བདག་གིས་དེ་ལྟར་མ་ཤེས་པས། །ཞེས་པ་

ལྟར༑ སྤྱིར་ལུས་སེམས་ཀྱི་ཚོགས་པ་མི་རྟག་པས་གཡར་པོ་བདག་ཏུ་མ་འཛིན། འགྲོ་
བའི་ལམ་མི་རྟག་པས་གོམ་པ་ཆོས་ཕྱོགས་སུ་འདོར། འདུག་ན་གནས་མལ་མི་རྟག་
པས་ཞིང་ཁམས་ཡིད་ལ་བྱོས། བཟའ་བཏུང་དང་ལོངས་སྤྱོད་མི་རྟག་པས་ཏིང་ངེ་
འཛིན་གྱི་ཟས་ཟ། ཉལ་ན་གཉིད་མི་རྟག་པས་འཁྲུལ་བ་འོད་གསལ་དུ་སྦྱོངས། །འབྱོར་
བའི་ནོར་རྫས་མི་རྟག་པས་འཕགས་པའི་ནོར་བདུན་བསྙེན། གཉེན་གྲོགས་དང་སྲིད་
སྡེ་མི་རྟག་པས་དབེན་པར་ངེས་འབྱུང་ལ་བསྐུལ། ཆེ་བཙན་དང་སྙན་གྲགས་མི་རྟག་
པས་རྟག་ཏུ་དམན་ས་བཟུང༌། སྨྲ་བའི་ཚིག་མི་རྟག་པས་བཟླས་བརྗོད་དང་ཁ་ཏོན་
ལ་རེམས། དད་པ་དང་ངེས་འབྱུང་མི་རྟག་པས་དམ་བཅའ་བརྟན་པོར་བརྩོན། འདུ་
ཤེས་དང་རྣམ་རྟོག་མི་རྟག་པས་མི་གཞི་བཟང་པོར་བསླབ། ཉམས་དང་རྟོགས་པ་
མི་རྟག་པས་ཆོས་ཉིད་ཟད་སར་སྐྱོལ་དང༌། དེའི་དུས་སུ་སྐྱེ་འཆིའི་བར་ལག་འགྱེལ།
འཆི་བྲོད་ཀྱི་གདིང་ཚད་རྙེད། འཆི་མེད་ཀྱི་བཙན་ས་ཟིན། བྱ་རྒོད་པོས་གནམ་འཕང་
ཆོད་པ་དང་འདྲ་བས་འཆི་བ་འོང་སྙམ་པའི་ཡི་མུག་དེ་སངས་བའི་དུས་ལ་མ་ཐུག་གི་
བར་དུ་ཐབས་དུ་མའི་སྒོ་ནས་བསྒོམ་དགོས་གསུངས། རྗེ་མི་ལས། ང་འཆི་བས་འཇིགས་
ནས་རི་ལ་ཕྱིན། །ནམ་འཆི་ཆ་མེད་བསྒོམ་བསྒོམ་པས། །ད་འཆི་མེད་གཉུག་མའི་
དོན་རྟོགས་ནས། །འཆི་བ་ངང་གིས་བརྗེད་ནས་ཐལ། ཞེས་སོ། །དེ་ལྟར་གནད་དུ་
དྲིལ་ནས་ཉམས་སུ་ལེན་པ་ལ། གོང་གི་ཕྱི་སྣོད་ནང་བཅུད་དམ་པའི་སྐྱེས་བུ་སྐྱེ་རྒུའི་
བདག་པོ་དཔེ་དོན་སྣ་ཚོགས་ཏེ་ས་བཅད་ལྔར་གསུངས་པའི་དོན། ངེས་པར་འཆི་བ་
ཐག་ཆོད་པར་བྱ་བ་དང༌། ནམ་འཆི་ཆ་མེད་ཀྱི་ཞར་ལ་འཆི་རྐྱེན་ངེས་མེད་བསྟན་པ་
དང་། འདུན་པ་དྲག་པོ་ལ་བསམ་པས་ཚེ་འདིའི་བྱ་བ་ཐམས་ཅད་ལ་སྙིང་པོ་མེད་པར་
སྒྱུ་མ་དང་རྨི་ལམ་ལྟ་བུར་ཤེས་པས་ཐག་གཅད། ངེས་པར་འཆི་བ་ཙམ་ཤེས་པས་
མི་ཆོག ནམ་འཆི་ཆ་མེད་དང་འཆི་རྐྱེན་ངེས་མེད་ཀྱི་འདུ་ཤེས་རྒྱུད་ལ་སྐྱེས་ངེས་ཞིག་
མེད་ན་རྟག་འཛིན་འདི་སྣང་གི་རེ་དོགས་ཆོད་པའི་དུས་མེད། ཆོས་ཀྱི་མཐའ་འཁྱོལ་
དཀའ་སྟེ། ཨོ་རྒྱན་ཆེན་པོས། ཡུན་ཐུང་ཚེ་ཡི་ཕྱེད་ཆ་གཏི་མུག་གཉིད། ཕྱེད་ཀྱང་

སུམ་གཉིས་རྣམ་གཡེངས་འདུ་འཛིའི་ལས། །ཕྱེད་ཆ་གཅིག་ལའང་བར་ཆད་རྐྱེན་
དབང་མང་། །དེ་ཕྱིར་འདུ་བྱེད་མི་རྟག་སྤྲིན་ལྟར་གཡོ། །ཞེས་སོ། །ངེས་པར་འཆི་
བ་རྒྱུད་ལ་སྐྱེས་ན་དང་པོ་ཆོས་ལ་བསྐུལ་བའི་རྒྱུ་བྱ། ནམ་འཆི་ཆ་མེད་དང་འཆི་རྐྱེན་
ངེས་མེད་རྒྱུད་ལ་སྐྱེས་ན་བར་དུ་ཆོས་ལ་བརྩོན་པའི་གྲོགས་བྱེད། ཚེ་འདིའི་བྱ་བ་
གང་ལའང་དོན་མེད་པར་ཐག་ཆོད་ན་ཆོས་མཐར་ཕྱིན་པའི་རྐྱེན་བྱ་ཞེས་རྗེ་བླ་མ་
དམ་པའི་ཞལ་ནས་གསུངས་སོ། །ཚེ་འདིའི་བྱས་པ་ཐམས་ཅད་དོན་མེད་པར་
དམིགས་བསལ་དུ་བསྟན་པ་ནི། འཁོར་དང་ལོངས་སྤྱོད་ཉེ་དུ་འབྲེལ་པ་ལྟ། །ལྟ་ཅི་
གཅེས་པར་བཟུང་པའི་ལུས་འདི་ཡང་། །མལ་གྱི་ནང་ནས་ས་ཕྱོགས་སྟོང་པར་བསྐལ། །
ཝ་དང་བྱ་རྒོད་ཁྱི་ཡིས་འདྲད་པའི་དུས། །ཞེས། དཔལ་སྦྱིན་གྱིས་ཞུས་པའི་མདོ་
ལས༑ ཕ་མ་སྤུན་ཟླ་བུ་དང་ཆུང་མ་དང་། །བྲན་གཡོག་ནོར་དང་རྩ་ལག་རྣམས་ཀྱི་
ཚོགས། །ཤི་བའི་ཕྱི་བཞིན་དེ་དག་འགྲོ་བ་མེད། ཅེས་པ་ལྟར་རང་གིས་བསོག་པའི་
ནོར་རྫས་འགྲོགས་པའི་གཟའ་མི་ཉེ་འབྲེལ་ཐམས་ཅད་ཆམ་གྱིས་ཤུལ་དུ་ལྷག་
ནས་འགྲོ་བ་ནི་མི་ཞེས་པ་འདི་ལ་བསམ་པའི་སེམས། བལྟ་བའི་མིག །ཉན་པའི་རྣ་
བ་ཡོད་ན་ཀུན་གྱི་མཐོང་ཆོས་སུ་ཡོད་པ་འདི་ལ་བསམ་ནས་རང་གིས་རང་ལ་གྲོས་
འདེབས་འོས། ཇི་སྐད་དུ། དཀའ་བ་མང་པོས་བསྒྲུབ་པ་ཡི། ཟས་དང་སྐོམ་གྱིས་
བསྐྱངས་པའི་ལུས། །རང་དང་མི་འགྲོགས་བྱ་ཁྱིས་ཟ། །ཡང་ན་འབར་བའི་མེ་ཡིས་
ཚིག །ཡང་ན་ཆུ་ཡི་ནང་དུ་འབྲུལ། །ཡང་ན་ས་ཡི་དོང་དུ་སྤ། ཞེས་པ་ལྟར། རང་རེ་
རྣམས་འཆི་བའི་ནད་ཀྱིས་ཐེབ་ནས་ཡུན་རིང་བྱས་ཏེ་འཆི་བའི་དབང་དུ་བྱས་ན། ལུས་
ཀྱི་སྟོབས་ཤོར་བས་ཙོག་པུར་སྡོད་མི་ནུས། བྱད་ཀྱི་བཀྲག་ཉམས། ཚོར་བ་སྡུག་བསྔལ་
ཏེ་ན་ཚ་ལ་སྡོད་ཚུགས་པའི་ཐབས་ནི་མེད། སྨན་དཔྱད་དང་རིམ་གྲོ་གང་གིས་ཀྱང་མི་
ཕན་དུས་འཆི་བ་ནི་ཤེས་ཀྱང་བྱ་ཐབས་ནི་མེད། ཉེ་འབྲེལ་གཟའ་ཚོ་སོགས་འགྲོགས་
པའི་ཐ་མས་ནི་བསྐོར། ཟས་ཀྱི་ཐ་མ་ནི་ཟ། གཏམ་གྱི་ཐ་མ་ཁ་ཆེམས་ནི་ཟློ་ཞིང༌།
དབུགས་ཆད་པ་ན་གཅེས་པའི་བུ་ཆུང་གཅིག་པུའི་རོ་ཡིན་ཀྱང་འཇིགས་པ་དང་སྐྱུག་

བྲོ་བའི་གནས་སུ་གྱུར་ཏེ། ཞག་ཁ་ཤས་ནས་རི་ལ་བསྐྱལ། བྱ་ཁྱི་གཅན་གཟན་གྱིས་
ཟ་བའམ། ཡང་ནས་མེར་བསྲེག །ཡང་ན་ཆུར་བསྐྱུར། ཡང་ནས་ཞབས་སུ་སྤ་བ་སོགས།
དོན་སའམ་རྡོ་བ་ལྟར་གྱུར་ནས་བདག་ཏུ་བཟུང་བ་ལྟ་ཅི། མདོ་ལས། བདག་ནི་གདོན་
མི་ཟ་བར་མི་འགྱུར་ཏེ། །ཤི་ནས་གཞན་གྱི་གཏམ་དུ་འགྱུར་ཏེ་འོང་། །ཞེས་པ་ལྟར་རོ་
བསྲེགས་ཤུལ་ལམ། རོ་ཁང་ངམ། ཁྱི་དང་གཅན་གཟན་གྱིས་ཟོས་པའི་རུས་པ་དང་
སྐྲ་འཐོར་བའམ་ཤ་ལ་སོགས་བྱ་ཁྱིས་ཁྱེར་བ་གཞན་གྱིས་མཐོང་བ་ན་འདི་ནི་ཆེ་གེ་
མོ་ཤི་བ་རེད་འདི་ལྟ་བུ་ཨ་ཙ་མ་ཟེར་ནས་གླེང་རྒྱུ་ལས་མེད་པ་ནི་རང་རེ་ལུས་ཞེས་པའི་
གཅེས་འཛིན་ཅན་འདིའི་འདུན་ཕུག་གོ །བར་དོའི་ཡུལ་ན་འཇིགས་པ་ཤིན་ཏུ་ཆེ། །བློ་
སྣ༴ ལམ་གོལ༴ གཉིས་སུ༴ ཞེས། དེ་ལྟར་འཁྲུལ་སྣང་རྟག་འཛིན་ཅན་གྱི་སེམས་རྣམ་
པར་ཤེས་པ་འདི་ཉིད་ཀྱི་འདུན་ཕུག་ལ་བསམ་ན། མར་དཀྱིལ་ནས་སྤུ་བཏོན་པ་ལྟར་
ཕྱི་མའི་ལམ་ལ་སྐྱེ་སེར་གྱི་རླུང་དང་འགྲོགས་ཏེ་གཅེར་བུ་ལག་སྟོང་མཆན་དུ་བཅུག་
ནས་འགྲོ་བ་ནི། རྒྱལ་པོ་ལ་གདམས་པའི་མདོ་ལས། དུས་ཀྱིས་ཉེན་ཏེ་རྒྱལ་པོ་འགྲོ་
གྱུར་ན། །ལོངས་སྤྱོད་རྫས་དང་ཉེ་དུ་རྗེས་མི་འབྲང༌། །སྐྱེས་བུ་དེ་ནི་གར་གནས་གར་
འགྲོ་ཡང༌། །ལས་ནི་གྲིབ་མ་བཞིན་དུ་རྗེས་སུ་འབྲང༌། །ཞེས་པ་ལྟར། ཞེས་པ་ལྟར།
ཚེ་འདིའི་སྣང་བ་ཐམས་ཅད་རྨི་ལམ་བདོ་འཕྲོ་ལ་སད་པ་ལྟར་ཆམ་གྱི་ཤུལ་དུ་ལྷག །
ལས་གང་བྱས་ཀྱི་རྗེས་སུ་རྣམ་ཤེས་ནི་འབྲང་། བཟོད་ཐབས་མེད་པའི་སྡུག་བསྔལ་
ནི་རང་གཅིག་པུའི་ཉམས་སུ་མྱོང༌། སུ་ལའང་བགོ་བྱ་ནི་མེད། འཇིགས་པའི་སྒྲ་བཞི།
ཡ་ང་བའི་གཡང་ས་གསུམ། ངེས་པ་དང་མ་ངེས་པའི་རྟགས་དྲུག་སོགས་འཇིགས་
སྐྲག་བསམ་གྱིས་མི་ཁྱབ་པའི་བར་དོའི་འཕྲང་རིང་ལ་གཅར་ནས་འགྲོ་དགོས། རང་
རེ་ད་ལྟའི་ཚེ་མཇུག་སྤྲིན་བར་གྱི་ཉི་མ་ལྟ་བུ་འདི་ལ་བློ་སྣ་རྦད་ཀྱིས་བསྟངས་ཏེ་ཕྱི་མའི་
འགྲོ་ཆུས་ཚགས་སུ་ཚུད་པ་ཞིག་གལ་ཆེའོ། །
འཆི་བ་མི་རྟག་པའི་ཁྲིད་ཀྱི་རིམ་པའོ། །གསུམ་པ་ལས་རྒྱུ་འབྲས་ཀྱི་ཁྲིད་བསྟན་པའི་
རིམ་པ་ནི། དགེ་སྡིག་ལས་ཀྱི་རྣམ་སྨིན་ཕྱི་བཞིན་འབྲང༌། ཞེས། སྤང་བྱ་མི་དགེ་

བའི་ལས་འབྲས། བསྒྲུབ་བྱ་དགེ་བའི་ལས་འབྲས། ཐམས་ཅད་ལས་ཀྱི་རང་བཞིན་
དུ་བསྟན་པ་དང་གསུམ། འདི་ལྟར་འཁོར་འདས་ཀྱི་བདེ་སྡུག་ཐམས་ཅད་ཀུན་སློང་
དགེ་སྡིག་གི་ལས་བྱས་ཚབ་ཆེ་ཆུང་དང་མཐུན་པའི་འབྲས་བུ་དེ་ལྟར་འབྱུང་བ་ཡིན་
སྟེ༑ ཕལ་པོ་ཆེའི་མདོ་ལས་བྱང་ཆུབ་སེམས་དཔའ་ཀུན་ཏུ་བཟང་པོས། ཇི་ལྟར་ས་
བོན་ཁྱད་པར་གྱིས། །འབྲས་བུ་སྣ་ཚོགས་སྣང་བ་ལྟར། །དེ་བཞིན་ལས་ཀྱི་ཁྱད་
པར་གྱིས། །སེམས་ཅན་རྣམས་དང་ཞིང་འབྱུང་ངོ༌། །ཞེས་པ་ལྟར། ས་བོན་ཁ་བ་ལ་
འབྲས་བུ་ཁ་བ། ས་བོན་མངར་བ་ལ་འབྲས་བུ་མངར་བ་ལས་རྒྱུ་དང་འབྲས་བུ་གོ་
ལོག་ཏུ་མི་འབྱུང་། མདོ་ལས། མེ་ནི་གྲང་བར་འགྱུར་ཡང་སྲིད། །རླུང་ནི་ཞགས་པས་
ཟིན་ཡང་སྲིད། །ཉི་ཟླ་ཐང་ལ་ལྷུང་ཡང་སྲིད། །ལས་ཀྱི་རྣམ་སྨིན་བསླུ་མི་སྲིད། །ཅེས་
པ་ལྟར། དང་པོ། སྤང་བྱ་མི་དགེ་བའི་རྒྱུ་འབྲས་བཤད་པར་བྱ་སྟེ། རྒྱུ་དུག་གསུམ་
གྱིས་ཀུན་ནས་བསླང་བའི་ལས་མི་དགེ་བ་ཞེས་འབྲས་བུ་སྡུག་བསྔལ་འབྱུང་བ་ཡིན་
ལ། རིན་ཆེན་ཕྲེང་བ་ལས། འདོད་ཆགས་ཞེ་སྡང་གཏི་མུག་གསུམ། དེས་བསྐྱེད་ལས་
ནི་མི་དགེ་བའོ། །
ཞེས་པ་ལྟར། སྡིག་པའི་ལས་ངོས་བཟུང་བ། ལྕི་ཡང་གི་ཁྱད་པར་བསྟན་པའོ། །
དང་པོ། མི་དགེ་བ་བཅུ། མཚམས་མེད་པ་ལྔ། དེ་དང་ཉེ་བ་ལྔ། ལྕི་བ་བཞི། ལོག་
པ་བརྒྱད་དོ། །དང་པོ་ནི་ལུས་ཀྱི་གསུམ། ངག་གི་བཞི། ཡིད་ཀྱི་གསུམ་མོ། །ལུས་
ཀྱི་ལས་སྲོག་གཅོད་པ། མ་བྱིན་ལེན་པ། མི་ཚངས་སྤྱོད་པའམ། འདོད་པས་ལོག་
པར་གཡེམ་པ་{རབ་བྱུང་བ་ཡིན་ན་མཆན་ཁྱིམ་པ་དགེ་བསྙེན་ཡིན་ན། མཆན།}དང་གསུམ།
ངག་གི་ལས་རྫུན། ཕྲ་མ། ཚིག་རྩུབ། ངག་བཀྱལ་དང་བཞི། ཡིད་ཀྱི་ལས་བརྣབ་
སེམས། གནོད་སེམས། ལོག་ལྟ་དང་གསུམ་སྟེ་བཅུའོ། །དེལས་དང་པོ་སྲོག་གཅོད་
པ་ལའང་ཡུལ་ཕ་རོལ་པོ་མིའམ་དུད་འགྲོ་སོགས་གཞི་སེམས་ཅན་གང་ཡིན་གཞན་
དང་མ་ནོར་པ་དེར་ཤེས་པ། དེ་འདི་ལྟར་གསོད་དགོས་བསམ་པ། གསོད་བྱེད་ཀྱི་
སྦྱོར་བ་ལག་ཏུ་ལེན་པ། མཐར་ཕ་རོལ་པོའི་སྲོག་གི་དབང་པོ་འགག་པ་སྟེ་ཡན་ལག་

བཞི་ཀ་ཚང་བ་ནི་རབ་ཏུ་ལྕི་ལ། དེ་ལའང་བྱས་ཤིང་བསགས་པ་དང༌། མ་བྱས་ཤིང་
བསགས་པ་གཉིས་ཡོད། དང་པོ། ཕ་རོལ་གྱི་དགྲ་ཟླ་ལྟ་བུ་ཞེ་སྡང་གི་སྒོ་ནས་སྲོག་
གཅོད་པ་དང༌། རི་དྭགས་དང་གཡུང་དྭགས་ལྟ་བུའི་ཤ་ཟ་འདོད་དང་ལྤགས་པ་གྱོན་
འདོད་སོགས་འདོད་ཆགས་ཀྱི་སྒོ་ནས་སྲོག་གཅོད་པ་དང༌། རྒྱུ་འབྲས་ཀྱི་གནས་ཇི་
བཞིན་མི་ཤེས་པས་གཏི་མུག་གི་སྒོ་ནས་སྲོག་གཅོད་པ་སྟེ་དུག་གསུམ་གང་རུང་གི་
ཀུན་ནས་བསླང་བས་རང་གིས་དངོས་སུ་གསོད་པ་དང་། གཉིས་པ་གཞན་ལ་གསོད་
དུ་བཅུག་པ། གསོད་པ་ལ་རྗེས་སུ་ཡི་རང་བའོ། །{གཞན་འོག་མ་རྣམས་ལའང་དེའི་རིགས་
འགྲེས། མཆན།}འབྲས་བུ་ནི་སྤྱིར་མི་དགེ་བ་བཅུ་པོ་རེ་རེ་བཞིན། རྣམ་སྨིན་གྱི་འབྲས་
བུ༑ རྒྱུ་མཐུན་གྱི་འབྲས་བུ། དབང་གི་འབྲས་བུ། སྐྱེས་བུ་བྱེད་པའི་འབྲས་བུ་དང་
བཞི་རེ་ཡོད་ལ། དང་པོ་རྣམ་སྨིན་གྱི་འབྲས་བུ་ནི་ཀུན་སློང་གི་ཁྱད་པར་གསུམ། ཞེ་
སྡང་གིས་དམྱལ་བ། འདོད་ཆགས་ཀྱིས་ཡི་དྭགས། གཏི་མུག་གིས་དུད་འགྲོར་སྐྱེ་
ཞིང་རང་རང་གི་སྡུག་བསྔལ་ལ་སྤྱོད་དགོས་པར་གསུང་། ཡང་ན་ཀུན་སློང་ཆེན་པོ་
ཞེས་བྱ་བ་ཆགས་སྡང་རྨོངས་གསུམ་ཤིན་ཏུ་ཚབ་ཆེ་བ་དང་རྒྱུན་རིང་བོའི་སྒོ་ནས་ལས་
བསགས་ན་དམྱལ་བ་དང་། འབྲིང་གིས་ཡི་དྭགས། ཆུང་དུས་དུད་འགྲོ་སྐྱེ་བར་གསུངས།
གཉིས་པ་རྒྱུ་མཐུན་ནི་རྣམ་སྨིན་གྱི་འབྲས་བུ་ངན་སོང་གི་གནས་ནས་ཐར་ཏེ་ལུས་རྟེན་
གཞན་ཐོབ་པའི་དུས་མྱོང་བ་ཡིན། དེ་ལའང་བྱེད་མྱོང་གཉིས། དང་པོ་བྱེད་པ་རྒྱུ་
མཐུན་ནི་བྱེད་ལས་དང་མཐུན་པ་སྟེ། སྲོག་གཅོད་ཀྱི་རྒྱུ་མཐུན་མི་ལ་མཚོན་ན་བྱིས་
པ་ཆུང་ངུའི་དུས་ནས་སྲོག་གཅོད་ལ་དགའ་ཞིང་སྡིག་པའི་ལས་ཐབས་ལ་མཁས་པ་
དང༌། དུད་འགྲོ་རྣམས་ལ་ཡང་ཁྲ་དང་སྤྱང་ཀི་སོགས་གསོད་པ་ལ་དགའ་བ་རྣམས་
སོ༑ ༑
གཉིས་པ་མྱོང་བ་རྒྱུ་མཐུན་ནི། དཔེར་ན་བྱིས་པ་ཆུང་ངུ་སྐྱེས་མ་ཐག་འཆི་བ་དང་། དེ་
དག་སྐྱེ་བ་མང་པོར་ལན་གྲངས་དུ་མར་སྐྱེས་ཙམ་ནས་འཆི་བའོ། །ཡང་ན་གཞོན་ནུའི་
དུས་ཁོ་ན་ལ་འཆི་བ་ཤས་ཆེ། ཡང་བུ་རྒྱུད་ཤི་བའི་རྗེས་སུ་ཕ་མ་སྡུག་བསྔལ་བ་ནི་

སྐྱེ་སྔོན་སྲོག་གཅོད་ཀྱི་ལན་ཆགས་རང་ལ་འཁོར་བ་ཡིན། དེ་བཞིན་དུ་ཆུང་ངུ་ནས་
ནད་སྣ་ཚོགས་ཀྱིས་གདུང་ཞིང་སྐྱེས་ནས་འཆི་ལ་ཐུག་གི་བར་དུ་སྨན་དཔྱད་སོགས་
གང་གིས་ཀྱང་མི་ཕན་པ་དེ་དག་སྔར་སེམས་ཅན་བརྡུང་བརྡེག་བྱས་པའི་རྒྱུ་མཐུན་ཡིན་
པར་གསུངས་སོ། །གསུམ་པ་དབང་གི་འབྲས་བུ་ནི་ཡུལ་ལ་སྨིན་པ་སྟེ། ས་ཕྱོགས་
ཉམས་མི་དགའ་ཞིང་། ངམ་གྲོགས་དང་གཡང་ས་ཅན་སོགས་སྲོག་ལ་གནོད་པ་ཅན་
གྱི་ཡུལ་དུ་སྐྱེའོ། །ལུས་ཀྱི་ལས་གཉིས་པ་མ་བྱིན་ལེན་པ་ལ། དབང་གིས་ལེན་པ།
འཇབ་བུས་ལེན་པ། གཡོ་རྒྱུས་ལེན་པ་གསུམ། དང་པོ་ནི་རྒྱལ་པོ་ལྟ་བུའི་ཐོབ་ཐང་
གི་གཞུང་ཁྲལ་མ་ཡིན་པར་བཙན་བཙུགས་བྱས་ནས་འཕྲོག་པའམ། དམག་སོགས་
དཔུང་ཤེད་ཀྱི་སྒོ་ནས་དངོས་སུ་འཕྲོག་བཅོམ་བྱེད་པ་ལྟ་བུ་ནི་དབང་གིས་ལེན་པའམ།
སྟོབས་ཀྱིས་ལེན་པ་ཞེས་བྱ། གཉིས་པ་རྐུན་མ་ལྟ་བུའི་བདག་པོས་མི་མཐོང་སར་ལྐོག་
ནས་དངོས་རྫས་བླངས་ཏེ་བདག་གིར་བྱས་པ། གསུམ་པ་ཚོང་སོགས་ཀྱི་སྐབས་ཕ་
རོལ་པོ་བསླུ་སེམས་ཀྱིས་རྫུན་དང༌། བྲེ་ལོག་དང༌། སྲང་ལོག་འཛུག་པ་སོགས་ཀྱི་
སྒོ་ནས་གཞན་གྱི་རྒྱུ་རྫས་བླངས་པའོ། །
བྱེད་པ་རྒྱུ་མཐུན་ཆུང་ནས་རྐུ་བ་ལ་དགའ་ཞིང་རྐུ་ཐབས་ལ་མཁས་པ་དང་། བྱི་བ་
སོགས་དུད་འགྲོའི་ནང་ནའང་རྐུ་བ་ལ་དགའ་བ་ལྟ་བུའོ། །མྱོང་བ་རྒྱུ་མཐུན་ནི་གང་
དུ་སྐྱེས་ཀྱང་ལོངས་སྤྱོད་དབུལ་བ་དང༌། གལ་ཏེ་ལོངས་སྤྱོད་ཅུང་ཟད་རེ་ཡོད་ནའང་
དགྲ་ཟླ་དང་ཐུན་མོང་དུ་གྱུར་བ་རྣམས་སོ། །དབང་འབྲས་ནི་ལོ་ཏོག་ལ་སད་སེར་
སྡང་བ་དང་ལྗོན་ཤིང་ལ་འབྲས་བུ་མི་ཆགས། མུ་གེ་ཡོད་པའི་ཡུལ་དུ་སྐྱེའོ། །གསུམ་
པ་ཚངས་སྤྱོད་ཀྱི་སྡོམ་པ་བླངས་ཟིན་ནས་མི་ཚངས་སྤྱོད་པ་གཏན་ཁྲིམས་ཡིན་པ་དང༌།
ཁྱིམ་པ་ཡིན་ན་འདོད་པས་ལོག་པར་གཡེམ་པ་སྟེ། དེའི་ཉེས་པ་ཆེ་ཤོས་གཞན་གྱི་
སྡོམ་པ་གཏོང་བའི་རྐྱེན་བྱས་པ་དང་། རང་གི་ཁུ་བ་བྱུང་ནས་གཞན་གྱི་བདག་ཏུ་བཟུང་
བ་དང་། གླ་རྔན་སྤྲད་ཚར་བ་དང༌། རང་དབང་ཡིན་ཀྱང་ཉིན་མོ་དང་། བསྙེན་གནས་
བསྲུང་བའི་དུས་དང༌། ན་བ་དང་། སྦྲུམ་མ་དང་། མྱ་ངན་གྱིས་ནོན་པ་དང་། ཟླ་མཚན་

ཡོད་པ་དང་། བང་མ་སངས་པ་དང༌། དཀོན་མཆོག་གི་རྟེན་ཡོད་སར་བསྒྲོད་པ་དང༌།
ཕ་མ་དང་རིགས་ཀྱི་བསྲུང་བ་དང༌། མ་སྨིན་པའི་གཞོན་ནུ་མ་དང༌། ཁ་དང་གཤང་
ལམ་ལ་སོགས་པར་བསྒྲོད་པ་སྟེ། ལོག་གཡེམ་གྱི་རྣམ་པ་ཐ་དད་པ་ཉམས་སུ་མྱོང་
བའོ། །བྱེད་པ་རྒྱུ་མཐུན་ནི། ཁྱིམ་བྱ་དེ་ཕོ་དང༌། ངང་བ། ཕུག་རོན། རྟ་གསེབ།
བོང་རིང་སོགས། འདོད་ཆགས་ཆེ་བའི་རིགས་སུ་སྐྱེ་ལ། མྱོང་བ་རྒྱུ་མཐུན་ནི། ཁྱིམ་
ཐབས་མི་མཛེས་ཤིང༌། ལྷོད་པ་ཅན་དང་། གཟའ་ཚོ་ནང་མི་མཐུན་པ་འབྱུང་། དབང་
འབྲས་ནི། བཤང་གཅི་དང་འདམ་རྫབ་ལ་སོགས་པ་ཡིད་དུ་མི་འོང་བའི་གནས་སུ་
སྐྱེའོ། །ངག་གི་ལས་ལ་བཞི་ལས། དང་པོ། རྫུན་ལ་ཕལ་པ། ཆེན་པོ། མི་ཆོས་བླ་
མའི་རྫུན་དང་གསུམ། དང་པོ་གཞན་བསླུ་བའི་བསམ་པ་ཅན་གྱི་རང་བཞིན་རྫུན་དུ་
སྨྲ་བ་ཐམས་ཅད། གཉིས་པ་དགེ་སྡིག་གཉིས་ཀའི་འབྲས་བུ་བདེ་སྡུག་མི་བདེན་ཞེས་
རྒྱུ་འབྲས་མེད་པར་སྨྲ་བ། གསུམ་པ་རང་མ་གྲུབ་པ་ལ་གྲུབ་རྫུ། མི་ཤེས་པ་ལ་ཤེས་
རྫུ་ལ་སོགས་ཡོན་ཏན་མེད་པ་ལ་ཡོད་ཚུལ་སྨྲ་བའོ། །
འདི་དག་རེ་རེ་ནས། གཞི། བསམ་པ། སྦྱོར་བ། མཐར་ཐུག་སྟེ་ཡན་ལག་བཞི་པོ་
ཀུན་ལ་{ལུས་ངག་གི་མི་དགེ་བདུན་པོ། མཆན།} འགྲེས་སོ། །བྱེད་པ་རྒྱུ་མཐུན་ནི་བྱེད་
ལས་དང་མཐུན་པ་ཀུན་ལ་ཁྱད་མེད། མྱོང་བ་རྒྱུ་མཐུན་ནི་མ་ཉེས་ཀྱང་གཞན་གྱིས་
སྐུར་འདེབས་མང་བ། ནམ་ཡང་གཞན་གྱིས་བསླུ་བར་བྱེད་པ། འོག་མ་རྣམས་ལ་འགྲེས་
སོ༑ ༑མཆན།}དབང་འབྲས་ནི། འབྱོར་བ་མི་བརྟན་ཅིང་རྟག་ཏུ་ཤེས་པ་རྟབ་སྡར་མ་
ཅིང་སྐྲག་པའི་ཡུལ་རྐྱེན་དང་འཕྲད་པ་རྣམས་སོ། །གཉིས་པ་ཕྲ་མ་ལ། མངོན་ཕྲ་དང་
ལྐོག་ཕྲ་གཉིས་ཡོད། དང་པོ་མི་དབང་ཆེ་བ་རྣམས་ཀྱིས་དངོས་སུ་ཕན་ཚུན་ལ་ཕྲ་མ་
མཇུག་པ། གཉིས་པ་མི་ཡིད་མཐུན་སུ་ཡང་རུང་སྟེ་ལྐོག་ནས་ཕྲ་མ་སྟེ་དབྱེན་གྱི་སྒོ་
ནས་སོ་སོར་མི་མཐུན་པ་བྱས་པའོ། །བྱེད་པ་རྒྱུ་མཐུན་ནི་གོང་ལྟར། མྱོང་བ་རྒྱུ་མཐུན་
འཁོར་གཡོག་མི་མཐུན་པ་དང་རང་ལ་གཞན་གྱིས་དོན་མེད་པར་རྒོལ་བ་སོགས་
འབྱུང་། དབང་འབྲས། ཡུལ་ངམ་གྲོགས་དང་གཅོང་རོང་ཅན་ལ་སོགས་ལམ་བསྒྲོད་

དཀའ་སར་གནས་སོ། །གསུམ་པ། ཚིག་རྩུབ་ནི།གཞན་གཟུགས་མི་མཛེས་པ་ལྟ་
བུ་ལ་དེའི་སྐྱོན་དངོས་སུ་བརྗོད་དེ་ཅི་གནོད་ཀྱི་ཚིག་རྩུབ་མོར་སྨྲ་སྟེ་ཞེ་ཤ་གཅོད་པའོ།།
བྱེད་པ་རྒྱུ་མཐུན་ནི་གོང་ལྟར། མྱོང་བ་རྒྱུ་མཐུན་རྟག་ཏུ་མི་སྙན་པ་ཐོས་ཤིང་རང་གི་
སྨྲས་པ་ཡང་འཐབ་མོའི་ཚིག་ཏུ་འགྱུར། ལར་ཚིག་རྩུབ་ནི་ངག་གི་ལས་རྣམས་ལས་
ཉེས་པ་ལྕི་ཤོས་ཡིན། དབང་འབྲས་ནི། ཡུལ་རྡོ་གསེག་དང་ཚེར་མ་ཅན་ལ་སོགས་
ས་ཕྱོགས་ཡིད་མི་བདེ་སར་སྐྱེའོ། །བཞི་པ། ངག་བཀྱལ་ནི། བྲམ་ཟའི་གསང་ཚིགས་
སོགས་ཆོས་མ་ཡིན་པ་ཆོས་སུ་སེམས་པ་དང༌། སྨད་འཚོང་མའི་གཏམ། ཆགས་
སེམས་ཀྱི་གླུ། དམག་དང་ཆོམ་རྐུན་སོགས་ཆགས་སྡང་སྐྱེ་བའི་གཏམ་འབྲེལ་མེད་
དུ་སྨྲ་བ་སྟེ་མདོར་ན་དགེ་སྦྱོར་གཡེངས་པའི་རྒྱུར་གྱུར་པའི་ངག་འཁྱལ་སྣ་ཚོགས་སུ་
སྨྲ་བ་རྣམས་ཡིན་ལ། ལེགས་པར་བརྟགས་ན་ཆགས་སྡང་གི་ཀུན་ནས་བསླང་བ་
ཤས་ཆེ་བས་རང་གཞན་གྱི་རྒྱུད་ལ་ཆགས་སྡང་ཅི་ཙམ་སློང་བ་དེ་ཙམ་དུ་ཉེས་པ་ཆེའོ།།
གཞན་ཡང་ཁ་ཏོན་དང་བཟླས་བརྗོད་ལ་སོགས་པའི་སྐབས་སུ་ངག་འཁྱལ་དང་
འདྲེས་ནས་ཅི་ཙམ་འདོན་ཟློས་བྱས་ཀྱང་འབྲས་བུ་མི་འབྱིན་པ་སོགས་སྐྱོན་ཤིན་ཏུ་
ཆེའོ། །བྱེད་པ་རྒྱུ་མཐུན་ནི་གོང་ལྟར། མྱོང་བ་རྒྱུ་མཐུན་ནི་རང་གི་ཚིག་མི་བཙུན།
དྲང་པོར་སྨྲས་ཀྱང་གཞན་གྱིས་བདེན་པར་མི་འཛིན། མང་པོའི་ནང་ནས་གཏམ་སྨྲ་
བ་ལ་སྤོབས་པ་ཆུང་བ་སོགས་འབྱུང༌། དབང་འབྲས་ལོ་ཏོག་ལ་སོ་ནམ་བྱས་ཀྱང་
འབྲས་བུ་མི་འབྱུང༌། དུས་ཚིགས་ལོག་ཅིང་མི་བརྟན་སར་སྐྱེ། ཡིད་ཀྱི་ལས་གསུམ་
གྱི་དང་པོ། བརྣབ་སེམས་ནི། གཞན་ལ་རྒྱུ་རྫས་ཡིད་དུ་འོང་བ་ཞིག་ཡོད་ན་དེ་ང་ལ་
ཡོད་ན་ཅི་མ་རུང་སྙམ་དུ་ཡང་ནས་ཡང་དུ་ཡིད་ཀྱིས་བདག་གིར་བྱས་ནས། དེ་རང་
གི་ཐོབ་ཐབས་ཅི་ལྟ་བུ་ཡོད་སྙམ་པ་སོགས་སོ། །
བྱེད་པ་རྒྱུ་མཐུན་ནི་གོང་ལྟར། མྱོང་བ་རྒྱུ་མཐུན་ནི། ཡིད་ལ་བསམ་པ་མི་འགྲུབ་ཅིང་
མི་འདོད་པ་ཐོག་ཏུ་འབབ། དབང་འབྲས་ནི། ལོ་ཏོག་ཉེས་ཤིང་གནས་དུས་ངན་པའི་
སྡུག་བསྔལ་མང་དུ་འབྱུང་ངོ་། །གཉིས་པ་གནོད་སེམས་ནི། གཞན་ལ་ཞེ་སྡང་དང་

ཕྲག་དོག་གི་དབང་གིས་ཕ་རོལ་པོ་བློས་བཏང་ནས་འདི་ལ་གནོད་པ་འདི་དང་འདི་
ལྟ་བུ་བྱེད་ཐབས་བྱུང་ན་ཅི་མ་རུང་སྙམ་པ་དང༌། དཔལ་འབྱོར་དང་ཡོན་ཏན་ཡོད་
པ་ལ་མི་དགའ་ཞིང་འདི་འདི་ཙམ་དུ་མ་འབྱོར་ཞིང་མ་བཟང་ན་སྙམ་པ་དང༌།
འདོད་པ་བྱུང་ན་དགའ་བ་སོགས་ནི་གནོད་སེམས་སོ། །བྱེད་པ་རྒྱུ་མཐུན་གོང་ལྟར།
མྱོང་བ་རྒྱུ་མཐུན་ནི་འཇིགས་ཤིང་སྐྲག་པ་དང་འཚེ་བ་མང༌། དབང་འབྲས། རྟག་ཏུ་
འཇིགས་པ་དང་འཚེ་བ་འོང་བའི་ཡུལ་དུ་སྐྱེ། གསུམ་པ་ལོག་ལྟ་ནི། རྒྱུ་འབྲས་མེད་
པར་ལྟ་བ་དང༌། རྟག་ཆད་དུ་ལྟ་བ་སྟེ་གཉིས། དང་པོ་ནི་གོ་སླ། གཉིས་པ་ནི་མུ་
སྟེགས་པ་སྟེ་དེ་ལ་སྤྱིར་ལྟ་ལོག་སུམ་བརྒྱ་དྲུག་ཅུ། ལྟ་ངན་དྲུག་ཅུ་རྩ་གཉིས་སོགས་
སུ་དབྱེ་ཡང༌། བསྡུ་ན་རྟག་ཆད་གཉིས་ལ་འདུ། དེ་ལ་དང་པོ་རྟག་པར་ལྟ་བ་ལའང༌།
བདག་རྟག་པར་ལྟ་བ་དང༌། འཇིག་རྟེན་གྱི་བྱེད་པོ་དབང་ཕྱུག་དང་ཁྱབ་མཇུག་ལ་
སོགས་པ་རྟག་པར་འདོད། གཉིས་པ་ཆད་པར་ལྟ་བ་ནི། ཆོས་ཐམས་ཅད་ངོ་བོ་ཉིད་
ནས་བྱུང་བར་འདོད་པས་ཚེ་སྔ་ཕྱི་ལས་རྒྱུ་འབྲས། ཐར་པ་དང་གྲོལ་བ་ལ་སོགས་པ་
མེད་པར་འདོད་པ་དང༌། འཇིག་རྟེན་དུ་བདེ་སྡུག་དང་ལེགས་ཉེས་སྣ་ཚོགས་སུ་སྣང་
བ་ཡང་ངོ་བོ་ཉིད་ཀྱིས་དེ་ལྟར་བྱུང་བ་ཡིན་གྱི། སྔོན་གྱི་ལས་དང༌། ཚེ་སྔ་མ་དང་སྐྱེ་
བ་ཕྱི་མ་ལ་སོགས་པ་ནི་མེད་དོ་ཞེས་འདོད། དེ་དག་གི་གཞུང་ལ་བདེན་པར་བཟུང་
ནས་དེའི་རྗེས་སུ་ཞུགས་པའམ་མིན་ཀྱང་། རྒྱལ་བའི་བཀའ། བླ་མའི་ལུང་། མཁས་
པའི་གཞུང་གང་ལ་ཡང་བཤད་ཚོད་ལས་མི་བདེན་ནོ་སྙམ་དུ་ཐེ་ཚོམ་དང་སྒྲོ་སྐུར་
དེ་ལ་མི་བྱས་པ་ཐམས་ཅད་ལོག་ལྟ་ཡིན་པར་གསུང༌། བྱེད་པ་རྒྱུ་མཐུན་ནི་གོང་ལྟར། མྱོང་
བ་རྒྱུ་མཐུན་ནི་ལྟ་བ་ངན་ནི་ལྟ་བ་ངན་པ་ལ་གནས། དབང་འབྲས་ནི་འབྱོར་བ་ཉུང་ཞིང་སྐྱབས་
དང་དཔུང་གཉེན་མེད་སར་སྐྱེ། དེ་ཡང་ངོ་བོའི་སྒོ་ནས་ལྕི་ཡང་ནི། ཡིད་ཀྱི་ལས་གསུམ་
ག་ལྕི། ཁྱད་པར་དུ་ལོག་ལྟ་ལྕི་ལ། ལུས་ཀྱི་ལས་གསུམ་གྱི་དང་པོ་ལྕི། སྲོག་གཅོད་
གོང་ན་སྡིག་གཞན་མེད། །མི་དགེ་བཅུ་ལ་ལོག་ལྟ་ལྕི། །ཞེས་སོ། །ངག་གི་ལས་
བཞི་ལ་ཚིག་རྩུབ་ལྕི་བར་གསུངས། མི་དགེ་བའི་ལས་ལམ་བཅུ་པོ་འདི་དག་གི་བྱས་

ཚབ་ཆེ་ཆུང་དང་། བྱེ་བྲག་རིམ་པར་འོག་ནས་བཤད་འགྱུར་ལྟར་ཡུལ་དང་བསམ་
པ་དུས་ཀྱི་ཁྱད་པར་ནི་ཀུན་ལ་ཤེས་དགོས་སོ། །རྩ་བའི་བཞི་པ། སྐྱེས་བུ་བྱེད་པའི་
འབྲས་བུ་ནི་ལས་གང་བྱས་པ་དེ་མངོན་པར་འཕེལ་ཏེ་སྐྱེ་བ་དང་ཚེ་རབས་ཐམས་ཅད་
དུ་སྡུག་བསྔལ་མུ་མཐའ་མེད་པར་ཁ་བརྒྱུད་ནས། སླར་ཡང་ལས་ངན་གོང་ནས་གོང་
དུ་འཕེལ་ཏེ་འཁོར་བར་འཁྱམས་པའོ། །གཉིས་པ་མཚམས་མེད་པ་ལྔ་ནི། ཕ་དང་
མ་དང་དགྲ་བཅོམ་བསད་པ། དེ་བཞིན་གཤེགས་པའི་སྐུ་ལ་ངན་སེམས་ཀྱིས་ཁྲག་
འབྱིན་པ། དགེ་འདུན་འཁོར་ལོའི་དབྱེན་དང་ལྔའོ། །ད་ལྟ་བོད་འདིར་ཕྱི་མ་གསུམ་
ཡུལ་མ་ཚང་བས་དེ་དག་དངོས་སུ་མི་འབྱུང་ཡང་། ཚེ་རབས་ནས་བྱས་པ་གྲངས་ཀྱིས་
མི་ཆོད། གསུམ་པ་དེ་དང་ཉེ་བ་ལྔ་ནི། ཕ་གསོད་པ་དང་ཉེ་བ་བྱང་ཆུབ་སེམས་དཔའ་
གསོད་པ། མ་གསོད་པ་དང་ཉེ་བ་ཚངས་སྤྱོད་མའི་སྡོམ་པ་དབང་མེད་དུ་ཕྲོགས་པ།
དགྲ་བཅོམ་གསོད་པ་དང་ཉེ་བ་སློབ་པ་གསོད་པ། དབྱེན་བྱེད་པ་དང་ཉེ་བ་དགེ་འདུན་
གྱི་འདུ་སྒོ་ཕྲོགས་པ། རྒྱལ་བའི་སྐུ་ལ་ཁྲག་འབྱིན་པ་དང་ཉེ་བ་མཆོད་རྟེན་བཤིག་པ་
སྟེ་ལྔའོ། །དེ་དག་ལ་སྡིག་པའི་ཡན་ལག་བཞི་ག་ཚང་ན་མཚམས་མེད་དུ་འགྱུར་ལ་
མ་ཚང་ན་མི་འགྱུར་ཞེས། ཨཱརྻ་དེ་ཝས། དགེ་སློང་རང་གི་ཕ་རྒན་ལ། །མྱུར་འདོངས་
ཞེས་ནི་བསྐུལ་གྱུར་ནས། །ཕུལ་བས་དེ་ནི་ཤི་གྱུར་ཀྱང་། །མཚམས་མེད་འགྱུར་བ་མ་
ཡིན་ནོ། །
ཞེས་སོ། །བཞི་པ་ལྕི་བ་བཞི་ལ། དབྱེ་ན་བཅུ་དྲུག་སྟེ། དང་པོ་བཀུར་བའི་ལྕི་བ་
བཞི་ནི། མཁས་པའི་གྲལ་གོང་། དགེ་སློང་ངམ་སྒོམ་ཆེན་གྱི་ཕྱག །སྒྲུབ་པ་པོའི་ཟས།
སྔགས་པའི་ནོར་དང་བཞི། ཉམས་པའི་ལྕི་བ་བཞི་ནི། མི་ཆོས་ཀྱི་མནའ་ཟོས་པ། ཉན་
ཐོས་ཀྱི་འདུལ་ཁྲིམས་ཉམས་པ། བྱང་སེམས་ཀྱི་བསླབ་པ་ཉམས་པ། གསང་སྔགས་
ཀྱི་དམ་ཚིག་ཉམས་པ་དང་བཞི། སྨོད་པའི་ལྕི་བ་བཞི་ནི། གཏི་མུག་གི་དབང་གིས་
འཕགས་པའི་སྐུ་ལ་སྨོད་པ། ང་རྒྱལ་གྱི་དབང་གིས་བདེན་པའི་ཚིག་ལ་སྨོད་པ། ཕྲག་
དོག་གི་དབང་གིས་གྲོགས་ཀྱི་ཡོན་ཏན་ལ་སྨོད་པ། ཕྱོགས་རིས་ཀྱི་དབང་གིས་ལྷ་

ལ་བླང་དོར་བྱེད་པའོ། །ལོག་པའི་ལྕི་བ་བཞི་ནི། མཉམ་ཉིད་དོན་ལ་ཁྱད་འདོན་ལྕི། །
ཡང་དག་དོན་ལ་འགལ་འཇུག་ལྕི། །མཚམས་མེད་ལྔ་ལ་ཁྲག་འབྱིན་ལྕི། །མི་དགེ་
།དེ་དག་ཀྱང་ཡུལ་བསམ་པ་དུས་ཀྱི་ཁྱད་པར་གྱིས་འབྲས་བུ་
བྱེད་མྱོང་གཉིས་སོགས་འབྱུང་བ་ནི་གོང་དང་འདྲ་ལ། ལྔ་པ་ལོག་པ་
བཅུ་ལ་ལོག་ལྟའི་ལྕི།
ངན་སོང་དང༌།
བརྒྱད་ནི། དཀར་ནག་ཕྱོགས་ལ་སྨད་དང་བསྟོད། །དགེ་བ་ཅན་གྱི་ཐུགས་དཀྲུགས་
དང༌། །དད་པ་ཅན་གྱི་ཚོགས་བཅག་དང༌། །བླ་མ་ལྷ་དང་མཆེད་ལྕམ་སྤངས། །དཀྱིལ་
འཁོར་གཉན་པོ་འདྲལ་དང་བརྒྱད། །འདི་དག་ལོག་པ་བརྒྱད་དུ་གསུངས། །ཞེས་སོ།།
དེ་དག་ཀྱང་ཉེས་པ་ཤིན་ཏུ་ཆེའོ། །
དེ་ལྟར་སྡིག་མི་དགེ་བའི་ལས་འདི་དག་ཚོར་བ་དང་མ་ཚོར་བའི་སྒོ་ནས་ལུས་རྟེན་འདི་
ལ་རང་གི་བྱས་པ་ལ་བྱས་ཤིང་བསགས་པ། མ་བྱས་ཤིང་བསགས་པ་ནི་གཞན་ལ་
བྱེད་དུ་བཅུག་པ་དང་བྱེད་པ་ལ་རྗེས་སུ་ཡི་རང་གཉིས་ལ་སྡིག་པའི་ཡན་ལག་ཚང་མ་
ཚང་གི་ཁྱད་པར་ཙམ་ལས་དོན་ལ་ཁྱད་མེད། ཚེ་འདིར་བྱས་པ་མེད་རུང་ཚེ་རབས་
ནས་བྱས་པ་གྲངས་ཀྱིས་མི་ཆོད། དེ་དག་སྔར་བྱས་ལ་འགྱོད་པ་དྲག་པོ་དང༌། ཕྱིན་
ཆད་མི་བགྱིད་སྙམ་པའི་དམ་བཅའ། དེ་ལྟར་རྒྱུ་མི་དགེ་བའི་རྣམ་སྨིན་གྱི་འབྲས་བུ་
རིགས་དྲུག་སོ་སོའི་སྡུག་བསྔལ་དང༌། ཁྱད་པར་ཞེ་སྡང་གིས་ཀུན་ནས་བསླང་བའི་
ལས་ཀྱི་རྣམ་སྨིན་དམྱལ་བའི་སྡུག་བསྔལ་ནི། ཁྱད་པར་དམྱལ་བའི་འཇིག་རྟེན་ཉིད་
སོན་ན། །ཞེས། དེ་ལ་གཉིས། དང་པོ་ཚ་དམྱལ་ལའང་བརྒྱད་ཡོད་དེ། མཛོད་ལས།
འདི་འོག་སྟོང་ཕྲག་ཉི་ཤུ་ན། །མནར་མེད་པའོ་དེ་ཙམ་མོ། །དེ་ཡི་སྟེང་ན་དམྱལ་བ་
བདུན། །ཞེས་པ་ལྟར། འཛམ་བུ་གླིང་འདིའི་འོག་ཏུ་དཔག་ཚད་སྟོང་ཕྲག་ཉི་ཤུ་གཞལ་
བའི་འོག་ན་ཐུན་མོང་མ་ཡིན་པ་རྡོ་རྗེ་མནར་མེད་ཀྱི་གནས་ཡོད་པའི་སྟེང་ནས་རིམ་
པར་ཐུན་མོང་གི་དམྱལ་ཁམས་བདུན་པོ་བརྩེགས་མར་ཡོད་ཏེ། བཤེས་སྤྲིང་ལས།
སེམས་ཅན་ཉེས་པར་སྤྱད་པ་སྤྱོད་རྣམས་ལ། །ཡང་སོས་ཐིག་ནག་རབ་ཏུ་ཚ་བ་དང༌།།
བསྡུས་འཇོམས་ངུ་འབོད་མནར་མེད་ལ་སོགས་པའི། །དམྱལ་བ་རྣམས་སུ་རྟག་ཏུ་

སྡུག་བསྔལ་འགྱུར། །ཞེས་པའི་དང་པོ་ཡང་སོས་ནི། ལྕགས་སྲེག་ས་གཞིར་མཚོན་
གྱིས་མགོ་ལུས་འདྲར། །ཞེས་དང་བསྟན་བཅོས་དྲན་པ་ཉེར་བཞག་ལས། ཕན་ཚུན་
འཁོན་ཞིང་ཞེ་གཅོད་པ། །མི་གང་མི་ནི་གསོད་པ་དང་། །གཞན་ཡང་བསྐྱེད་{གསོ་
ཕག་ལྟ་བུ། མཆན།}ནས་གསོད་བྱེད་པ། །དེ་དག་ངེས་པར་ཡང་སོས་འགྲོ། །ཞེས་པས།
དེ་ཡང་ས་ཆ་ཐམས་ཅད་ལྕགས་སྲེག་གི་མེ་རབ་ཏུ་འབར་བའི་ཀློང་དུ་ལས་རླུང་
གིས་དེད་པའི་སེམས་ཅན་ཁ་བ་བུ་ཡུག་འཚུབས་པ་ལྟ་བུ་གྲངས་མེད་པ་ལྷན་ཅིག་
ཏུ་འདུས་ཤིང་། དེར་འཕེན་བྱེད་ཞེ་སྡང་གི་ལས་ཀྱི་རྣམ་སྨིན་དང༌། བྱེད་པ་རྒྱུ་མཐུན་
ཕན་ཚུན་གཅིག་གིས་གཅིག་ལ་དགྲ་ཤ་བོ་མཐོང་བ་ལྟ་བུའི་ཁོང་ཁྲོ་སྐྱེ། མྱོང་བ་རྒྱུ་
མཐུན་ས་གཞིར་ལས་ཀྱི་མཚོན་ཆ་རང་གྲུབ་མང་པོ་ཡོད་པ་དེ་ལག་ཏུ་བླངས་ནས་
གཅིག་གིས་གཅིག་ལ་བརྒྱབ་པས་བསད་ཟིན་པ་དང་ནམ་མཁའ་ནས་སོས་པར་གྱུར་
ཅིག་གི་སྒྲ་གྲགས་མ་ཐགས་སླར་སོས་ཏེ་ཡང་སྔར་བཞིན་ཡང་ཤི་ཡང་སོས་ཀྱི་
སྡུག་བསྔལ་ཤིན་ཏུ་མི་བཟོད་པ་ཉིན་རེ་ལ་ལན་ལྔ་བརྒྱ་རེར་མྱོང་དགོས་པས་ཡང་སོས་
ཞེས་བྱ་སྟེ། བཤེས་སྤྲིང་ལས། འདི་ན་ཉིན་གཅིག་མདུང་ཐུང་སུམ་བརྒྱ་ཡིས། །རབ་
ཏུ་དྲག་བཏབ་སྡུག་བསྔལ་གང་ལགས་པ། །དེས་ནི་དམྱལ་བའི་སྡུག་བསྔལ་ཆུང་ངུ་
ལའང་། །དཔེར་ཡང་མི་བགྱིད་ཆར་ཡང་མི་ཕོད་དོ། །ཞེས་སོ། །ཚེ་ཚད་ནི་མི་ལོ་ལྔ་
བཅུ་ལ་ལྷ་རྒྱལ་ཆེན་རིགས་བཞི་པས་ཞག་གཅིག་ཏུ་བརྩིས་པའི་ཞག་སུམ་ཅུ་ལ་ཟླ་
བ༑ ཟླ་བ་བཅུ་གཉིས་ལ་ལོར་བརྩིས་པའི་ལྷ་ལོ་ལྔ་བརྒྱ་ལ་ཡང་སོས་པས་ཞག་གཅིག་
ཏུ་བརྩིས་པའི་རང་ལོ་ལྔ་བརྒྱའི་བར་སྡུག་བསྔལ་ལོ། །
སོག་ལེས་གཤོགས་དང༌། ཞེས། དེ་འོག་གཉིས་པ་ཐིག་ནག་ནི། ཡང་དེ་ཉིད་ལས།
བྱ་མིན་བྱེད་དུ་འཇུག་པ་དང༌། །མི་རྣམས་མཛའ་བོ་འབྱེད་བྱེད་པའི། །ཕྲ་མ་རྫུན་དུ་
སྨྲ་བྱེད་པ། །ཐིག་ནག་དུ་ནྀ་འགྲོ་བར་འགྱུར། །ཞེས་པ་ལྕགས་སྲེག་གི་ས་གཞིའི་སྟེང་
དུ་ལས་མཁན་མགོ་བརྙན་མི་འདྲ་བ་འཇིགས་སུ་རུང་བ་དུ་མས་དེར་སྐྱེ་བའི་སེམས་
ཅན་ལུས་མགལ་དུམ་ལྟར་བསྒྱེལ་ཏེ་ཐིག་ནག་པོ་བཞི་དང་བརྒྱད་དང་བཅུ་དྲུག་

དང་སུམ་ཅུ་རྩ་གཉིས་སོགས་བཏབ་པའི་སྟེང་དུ་ལྕགས་སྲེག་གི་སོག་ལེ་འབར་བ་དང་
སྟ་རེས་གཤགས་ཤིང་ལུས་པོ་སོ་སོར་བྲལ་ཟིན་པ་ན་སླར་སྔར་བཞིན་འབྱར་བ་
ཡང་གཤོགས་ཤིང་འདྲ་བས་སྡུག་བསྔལ་ཏེ། བཤེས་སྤྲིང་ལས། ཁ་ཅིག་སོག་ལེས་
འདྲ་སྟེ་དེ་བཞིན་གཞན། །སྟ་རེ་མི་བཟད་སོ་རྣོན་རྣམས་ཀྱིས་གཤགས། །ཞེས་སོ། །
ཚེ་ཚད་ནི་མི་ལོ་བརྒྱ་ལྷ་སུམ་ཅུ་རྩ་གསུམ་པས་ཞག་གཅིག་ཏུ་བརྩིས་པའི་གོང་མ་ལྟར་
ཉིས་འགྱུར་གྱི་སྡུག་བསྔལ་ལོ། །ཐོ་ལུམ་འབར་བས་འཚིར། །ཞེས། དེ་འོག་གསུམ་
པ་བསྡུས་འཇོམས་ལའང་གཉིས་ལས། དང་པོ་ནི། ཡང་དེ་ཉིད་ལས། འབྲུ་ཡི་ནང་
ན་འཁོད་པ་ཡི། །སྲོག་ཆགས་མཐོང་ན་འཇོམས་པ་གང༌། །དེ་ནི་ལྕགས་ཀྱི་གཏུན་ཤིང་
གིས། །ཡང་དང་ཡང་དུ་བརྡུང་བར་བྱ། །ཞེས་པས་ལྕགས་ཀྱི་གཏུན་ཆེན་པོ་ཡུལ་ལྗོངས་
ཙམ་པ་རེའི་ནང་དུ་སེམས་ཅན་གྲངས་མེད་པ་བླུགས་ནས། ལས་མཁན་རྣམས་ཀྱིས་
ལྕགས་སྲེག་གི་ཐོ་བ་རི་རབ་ཙམ་པ་རེ་གླད་ལ་བསྐོར་ཏེ་བརྡུང་བས་ངུ་ཅོ་དི་རེ་
འཇིགས་སྐྲག་བསམ་གྱིས་མི་ཁྱབ་པ་དང༌། གནད་གཅོད་ཀྱི་སྡུག་བསྔལ་དྲག་པོ་
དང་བཅས་ལུས་ཏིལ་བརྡུང་བ་བཞིན་རྡུལ་ཕྲན་དུ་གཏོར་ཏེ་ཤི། ཐོ་བ་བཏེགས་པ་
ན་སླར་སོས་པ་ཡང་སྔར་ལྟར་བརྡུང་བས་སྡུག་བསྔལ་ལོ། །གཉིས་པ་ནི། དེ་ཉིད་ལས།
བ་གླང་ར་ལུག་མ་ཧེ་དང༌། །རི་དྭགས་ཕག་དང་བྱ་རིགས་དང༌། །གཞན་ཡང་བསྐྱེད་
ནས་གསོད་བྱས་ན། །ལུས་ཅན་བསྡུས་འཇོམས་འགྲོ་བར་འགྱུར། །ཞེས་པས་རང་
རང་གིས་སྲོག་གང་བཅད་ཀྱི་སེམས་ཅན་དེའི་མགོ་དང་འདྲ་བའི་བྲག་རི་མེ་འབར་བས་
ཕན་ཚུན་བརྡུང་ཁ་བཀྱེས་པའི་བར་དུ་རང་ལས་རླུང་གིས་དབང་མེད་དུ་དེད་དེ་
ཤ་རུས་རྡུལ་ཕྲན་ལྟར་གཏོར། སླར་གྱེས་ཚེ་ཡང་སྔར་ལྟར་སོས་ཤིང་ཡང་བརྡུང་བས་
སྡུག་བསྔལ་ལོ། །
དེ་བཞིན་དུ་རང་གི་ལུས་ལ་གནས་པའི་ཤིག་དང་སྲོ་མ་བསད་པ་ལ་ཉེས་པ་མེད་ཅེས་
བདུད་ཀྱི་ངག་ཚིག་ལབ་མོད་ཀྱང་། ཡང་དེ་ཉིད་ལས། སྟོང་བརྒྱར་ཡང་དང་ཡང་དུ་
ནི༑ ༑བྲག་དཀར་པོ་ཡིས་འཇོམས་པར་འགྱུར། །ཞེས་པ་ཡང་ཞེ་སྡང་གི་ཀུན་ནས་

བསླང་བའི་སྡིག་པའི་ཡན་ལག་བཞི་ཀ་ཚང་པའི་སྒོ་ནས་རང་གི་སེན་མོ་གཉིས་
ཀྱི་བར་ནས་ཤིག་བཅིར་ཏེ་བསད་པའི་རྣམ་སྨིན། བྲག་རི་དཀར་པོ་རང་གི་སེན་མོའི་
མདོག་འདྲ་བ་གཉིས་ཕན་ཚུན་འཐབ་པའི་བར་དུ་ལུས་རྡུལ་ཕྲན་ཕྱེ་མ་ལྟར་འཐགས་
ཤིང་སླར་སོས་པས་སྡུག་བསྔལ་ཏེ། བཤེས་སྤྲིང་ལས། ཁ་ཅིག་ཏིལ་བཞིན་འཚིར་
ཏེ་དེ་བཞིན་གཞན། །ཕྱེ་མ་ཞིབ་མོ་བཞིན་དུ་ཕྱེ་མར་རློག །ཅེས་སོ། །ཚེ་ཚད་མི་ལོ་
ཉིས་བརྒྱ་ལྷ་འཐབ་བྲལ་གྱི་ཞག་གཅིག་ཏུ་བརྩི་བའི་ལྷ་ལོ་ཉིས་སྟོང་བསྡུས་འཇོམས་
པས་ཞག་གཅིག་ཏུ་བྱས་པའི་རང་ལོ་སྟོང་ཕྲག་གཉིས་ཀྱི་བར་དུ་སྡུག་བསྔལ་མྱོང་ངོ༌།།
དེ་འོག་བཞི་པ་ངུ་འབོད་ནི། སྒོ་མེད་ལྕགས་ཁྱིམ་འཐུམས་{ངུ་འབོད་དང་ངུ་འབོད་ཆེན་
པོ་གཉིས་ཀ་འདིས་སྟོན། མཆན།}པར་འོ་དོད་འབོད། །ཅེས། ཡང༌། གཞན་བསླུ་གཡོ་
དང་རྒྱུ་བྱེད་བའི། །སྐྱེ་བོ་དག་ནི་ཡིད་དབྱུང་བས། །འཇིགས་སུ་རུང་བའི་སྒྲ་འབྱིན་
ཙིང༌། །ཡུན་རིང་ངུ་འབོད་སྲེག་པར་བྱེད། །ཅེས་པས་ལྕགས་སྲེག་གི་ཁང་པ་སྒོ་མེད་
པ་དྲྭ་མིག་ཅན་མེ་འབར་བའི་ནང་དུ་ལས་མཁན་རྣམས་ཀྱིས་ལས་ངན་པའི་སེམས་
ཅན་རྣམས་བརྡུང་བརྡེག་རྒྱོབ་སོད་ཀྱི་སྒྲ་དང་བཅས་དབང་མེད་དུ་བཙུད་ཅིང་དྲྭ་མིག་
དག་ནས་ལས་ཀྱི་སྤྲུལ་པའི་བྱ་དང་ཁྱི་དང་སྦྲུལ་སོགས་སྲོག་ཆགས་འཇིགས་སུ་རུང་
བ་མང་པོས་གནོད་པ་དང་བཅས། འདི་ནས་ཐར་པའི་དུས་མི་འོང་སྙམ་ནས་སྡུག་
བསྔལ་ཏེ་འོ་དོད་དྲག་པོ་འབོད་པ་སྟེ། ཚེ་ཚད་ནི་མི་ལོ་བཞི་བརྒྱ་ལྷ་དགའ་ལྡན་པས་
ཞག་གཅིག་ཏུ་བརྩིས་བའི་ལྷ་ལོ་བཞི་སྟོང་ངུ་འབོད་ཀྱི་ཞག་གཙིག་ཏུ་བརྩིས་བའི་རང་
ལོ་བཞི་སྟོང་ཐུབ་བོ། །དེ་འོག་ལྔ་པ་ངུ་འབོད་ཆེན་པོ་ནི། ཡང་། གང་གིས་ལྷ་དང་
བྲམ་ཟེ་དང༌། །བླ་མའི་རྫས་འཕྲོག་སྡུག་བསྔལ་བྱས། །གང་དག་བཏམ་པ་འཕྲོག་
བྱེད་པ། །དེ་ནི་ངུ་འབོད་ཆེན་པོར་སྐྱེ། །ཞེས་པ་གཤིན་རྗེའི་ལས་མཁན་འཇིགས་སུ་
རུང་བ་མཚོན་ཆ་ཐོགས་པ་མང་པོས་དམྱལ་བའི་སེམས་ཅན་གྲངས་མེད་པ་དེད་དེ་
ལྕགས་ཀྱི་ཁང་པ་མེ་འུ་རུ་རུ་འབར་བ་ཉིས་རིམ་གྱི་ནང་དུ་བཙུད་ནས་ཐོ་བས་བརྡེག་
ཅིང༌། སྒོ་ཕྱི་ནང་གཉིས་ཀ་ལྕགས་ཞུན་གྱིས་སྲུབ་མེད་པར་བྱས་ཏེ་ནང་མ་ནས་ཐར་

ཀྱང་ཕྱི་མ་ནས་མི་ཐར་སྙམ་པའི་འོ་དོད་དི་རི་རི་འབོད་པ་ཁ་དང་མཚན་མར་ཁྲོ་
ཆུ་བླུགས་པ་སོགས་ཀྱིས་སྡུག་བསྔལ་ཏེ། བཤེས་སྤྲིང་ལས། དེ་བཞིན་གཞན་དག་
ཁྲོ་ཆུ་བཞུས་པ་ཡི། །ཁུ་བ་འབར་བས་འཁྲིགས་པ་ལྷུད་པར་བགྱིད། །ཅེས་སོ། །ཚེ་
ཚད་ནི་མི་ལོ་བརྒྱད་བརྒྱ་ལྷ་འཕྲུལ་དགས་ཞག་གཅིག་ཏུ་བརྩིས་པའི་ལྷ་ལོ་བརྒྱད་
སྟོང་ངུ་འབོད་ཆེན་པོས་ཞག་གཅིག་བྱས་པའི་རང་ལོ་སྟོང་བརྒྱད་ཐུབ་བོ། །དེ་འོག་
དྲུག་པ་ཚ་བ་ནི། འབར་བའི་གསལ་ཤིང་གིས་འབིགས་ཞེས། ཡང་། དགེ་སྦྱོང་བྲམ་
ཟེ་དགེ་བ་དང༌། །དེ་བཞིན་གང་ཞིག་ཕ་མ་ལ། །གནོད་པ་དྲག་པོས་གནོད་བྱེད་པ། །
དེ་ནི་ཚ་བས་རབ་ཏུ་སྲེག །ཅེས་པས་ལྕགས་ཀྱི་ཁྱིམ་མེ་འབར་བའི་ནང་དུ་ལས་མཁན་
རྣམས་ཀྱི་ལྕགས་ཀྱི་གསལ་ཤིང་རྩེ་མོ་གསུམ་པ་མེ་འབར་བས་རྐང་མཐིལ་གཉིས་
དང་འོག་སྒོ་ནས་བརྒྱབ་ཅིང་ཕྲག་པ་གཉིས་དང་སྤྱི་བོ་ནས་ཐལ་ལེ་འབྱིན་པ་དང༌།
ལྕགས་སྲེག་གི་སྣམ་བུས་ལུས་ཀྱི་ཕྱི་ནས་དཀྲིས་པས་སྡུག་བསྔལ་བ་དང་། གཞན་
ཡང་ཟས་འབར་མ་དང༌། གདན་འབར་མ་སོགས་ཀྱིས་ཤིན་ཏུ་སྡུག་བསྔལ་ཏེ། བཤེས་
སྤྲིང་ལས། ཁ་ཅིག་ལྕགས་ཀྱི་གསལ་ཤིང་རབ་འབར་བ། །ཚེར་མ་ཅན་{ཤལ་མ་ལི་
ཡང་བསྟན། མཆན།} ལ་ཀུན་ཏུ་རྒྱུད་པར་བགྱིད། །ཅེས་སོ། །ཚེ་ཚད་ནི་མི་ལོ་སྟོང་ཕྲག་
གཅིག་དང་དྲུག་བརྒྱ་ལྷ་གཞན་འཕྲུལ་དབང་བྱེད་ཀྱིས་ཞག་གཅིག་སྟེ་ལྷ་ལོ་ཁྲི་དྲུག་
སྟོང༌། ཚ་བས་ཞག་གཅིག་བྱས་པའི་རང་ལོ་ཁྲི་ཕྲག་གཅིག་དང་སྟོང་ཕྲག་དྲུག་ཐུབ་
བོ༑ ༑དེ་འོག་བདུན་པ་རབ་ཏུ་ཚ་བ་ནི། ཁྲོ་ཆུར་འཚོད། །ཅེས། ཡང་། མེད་པར་ལྟ་
བ་གང་ཞིག་གིས། །ཆོས་ནི་ཆོས་མིན་ལོག་སྟོན་ཅིང་། །སྐྱེ་བོ་དམ་པ་དག་ལ་སྡང༌། །
དེ་ནི་རབ་ཏུ་ཚ་བས་སྲེག །ཅེས་པ་དམྱལ་ཟངས་ཞེས་ལྕགས་ཀྱི་སྣོད་ཆེན་པོ་དཔག་
ཚད་མང་པོ་ཡོད་པ་ཁྲོ་ཆུ་ཁོལ་མས་གང་བའི་ནང་དུ་དམྱལ་བའི་སེམས་ཅན་གྲངས་
མེད་པ་འབྲས་ཆན་བཙོས་པ་ལྟར་འཚོད་པས་སྡུག་བསྔལ་ཞིང༌། སྟེང་དུ་ཐོན་པ་
རྣམས་ལས་མཁན་རྣམས་ཀྱིས་ལྕགས་ཀྱུས་བཟུང་སྟེ་མགོ་ལ་ཐོ་ལུམ་གྱིས་བསྣུན་
པས་དྲན་པ་ཉམས་ཤིང་ཡུད་ཙམ་རེར་བརྒྱལ་སོང་ཚེ་ཚོར་བ་འགགས་པ་ལ་བདེ་

7
བར་རློམ་པ་ཙམ་གྱིས་ཤིན་ཏུ་སྡུག་བསྔལ་ཏེ། བཤེས་སྤྲིང་ལས། ཁ་ཅིག་ལྕགས་
ལས་བྱས་པའི་ཟངས་ཆེན་དུ། སྤྱིའུ་ཚུགས་འབྲས་ཀྱི་ཅུང་འཕེད་བཞིན་དུ་འཚེད། །ཅེས་
སོ༑ ༑ཚེ་ཚད་ནི་བར་གྱི་བསྐལ་པ་ཕྱེད་ཐུབ་བོ། །ཀུན་ནས་ཚ་བའི་མེས་བསྲེགས་
བརྒྱད་ཚན་གཅིག །ཅེས། དེ་འོག་བརྒྱད་པ་ཐུན་མོང་མ་ཡིན་པ་རྡོ་རྗེ་མནར་མེད་པའི་
དམྱལ་བ་ནི། གསང་སྔགས་རྡོ་རྗེ་ཐེག་པའི་ལམ་ལ་ཞུགས་ནས་སྨིན་གྲོལ་གྱི་གདམས་
པ་ཐོབ་ཕྱིན་ཆད་རྡོ་རྗེ་སློབ་དཔོན་དང་རྡོ་རྗེ་མཆེད་ལྕམ་གྱི་གཙོས་རྩ་བ་དང་ཡན་ལག་
གི་དམ་ཚིག་མ་བསྲུང་པར་དངོས་སུ་ཉམས་པའམ། མིན་ཀྱང་འགལ་ཉམས་དང་ཞོར་
ཉམས་ཀྱི་ཉམས་ཆགས་མ་བསྐང་བ་དང་མཚམས་མེད་པའི་ལས་བྱས་པ་རྣམས་ཀྱི་
སྐེ་གནས་ཡིན་ལ། ཡང་། ཡོན་ཏན་དག་གི་ཆེ་བ་ལ། །གནོད་པ་དྲག་པོ་བྱས་པའམ། །
ཕ་མ་བླ་མ་བསད་བྱས་ན། །ངེས་པར་བསྐལ་བར་མནར་མེད་འགྲོ། །ཞེས་པས་ལྕགས་
སྲེག་གི་ཁང་པ་ངོས་རེ་ལ་དཔག་ཚད་ཉིས་སྟོང་ཡོད་པའི་གྲུ་བཞི་པ་ཉེ་འཁོར་ལྷག་མ་
བཅུ་དྲུག་གིས་བསྐོར་བའི་ནང་དུ་གཤིན་རྗེའི་ལས་མཁན་རྣམས་ཀྱིས་ལྕགས་སྲེག་
གི་སོལ་ཕུང་རི་རབ་ཙམ་སྤུངས་པའི་དཀྱིལ་དུ་དམྱལ་བའི་སེམས་ཅན་གྲངས་མེད་
པ་བཅུག་ནས་སྟག་གཟིག་གི་སྦུད་པ་མང་པོ་ཕྱོགས་ཕྱོགས་ནས་འུར་སྒྲ་འབྲུག་སྟོང་
དུས་གཅིག་ལྡིར་བ་ཙམ་དུ་མེ་འབུད་པས་འོ་དོད་འབོད་པའི་སྒྲ་ཙམ་ལས་མེ་དང་
ལྕགས་ཁང་སོ་སོར་མི་མངོན་པའི་སྡུག་བསྔལ་གྱི་ཚོར་བ་ཤིན་ཏུ་རགས་ཤིང་ཐར་
པའི་དུས་ནི་མེད། སྐབས་རེར་མེ་སྒོ་ཅུང་ཟད་རེ་ཕྱེས་ནས་བྲོས་པར་བརྩམ་ཚེ་ལས་
མཁན་རྣམས་ཀྱིས་མདའ་བོ་ཆེ་དང༌། དབྱུག་པ་དང༌། ཐོ་བ་ལ་སོགས་པས་བསྣུན་
ཅིང༌། ཁྲོ་ཆུ་ཁོལ་མ་ཕོ་མོའི་ཁ་དང་མཚན་མར་བླུགས་པ་སོགས་དམྱལ་བ་སྔ་མ་
བདུན་པོའི་སྡུག་བསྔལ་དུས་གཅིག་ལ་མྱོང་དགོས་ཏེ། བཤེས་སྤྲིང་ལས། དེ་ལྟར་
སྡུག་བསྔལ་ཀུན་གྱི་ནང་ན་ནི། །མནར་མེད་དམྱལ་བའི་སྡུག་བསྔལ་རབ་མི་བཟད། །
ཅེས་སོ། །
ཚེ་ཚད་ནི་བར་གྱི་བསྐལ་པ་གཅིག་ཐུབ་བོ། །དེ་ལས་ལྷག་པར་མནར་རྒྱུ་མེད་པས་

ན་མནར་མེད་པ་ཞེས་བྱའོ། །གཉིས་པ་གྲང་དམྱལ་བརྒྱད་ནི། ཚ་དམྱལ་ནས་དཔག་
ཚད་ཉི་ཤུ་བཅལ་བའི་བྱང་ཕྱོགས་ན་ཡོད་པར་གསུངས་ལ། དེ་ཡང༌། གངས་རི་
སྟུག་པོའི་འདབ་དང་ཆུ་འཁྱགས་ཀྱི།
།གཅོང་རོང་ཡ་ངའི་གནས་སུ་བུ་ཡུག་
སྦྲེབས། །ཞེས། སྤྱི་མཐུན་དུ་གཞི་དང་འཁོར་ཡུག་ཐམས་ཅད་གངས་རི་དང་ཆབ་
རོམ་གྱི་ཁྲོད། ཤིན་ཏུ་གྲང་ངར་ཅན་གྱི་བུ་ཡུག་འབའ་ཞིག་སྦྲེབས་པའི་གནས་ཡ་ང་
བར་སྐྱབས་བྲལ་མགོན་མེད་ཤིན་ཏུ་སྡུག་བསྔལ་བ་གཅེར་བུར་སྐྱེས་ཤིང་། གྲང་རེག་
རླུང་གིས་བཏབ་པའི་ལང་ཚོ་ནི། །ཆུ་བུར་ཅན་དང་ཞེས། གྲང་བའི་རེག་བྱས་ལུས་
ལ་ཆུ་བུར་ཐོལ་ཐོལ་རྡོལ་བའི་ཆུ་བུར་ཅན་དང་། ལྷག་པར་རྡོལ་བ་ཅན། །ཞེས། ཧ་
ཅང་གྲང་ཆེ་བས་ཆུ་བུར་རྡོལ་ནས་རྨར་སོང་བ་ལ་ཆུ་བུར་རྡོལ་བ་དང༌། སྨྲེ་སྔགས་
རྒྱུན་མི་ཆད་པར་འདོན་པ་ཡང་། །ཞེས། ཨ་ཆུ་ཆུ་ཟེར་ནས་སྨྲེ་སྔགས་རྒྱུན་མི་ཆད་པ་
དང་། ཚོར་བའི་སྡུག་བསྔལ་བརྣག་པར་དཀའ་བ་ཡིས། །ཟུངས་ཀྱིས་རབ་བཏང་
འཆི་ཁའི་ནད་པ་བཞིན། །ཤུགས་རིང་འདོན་ཅིང་ཞེས། སྐད་ཀྱི་གདངས་ཆགས་པས
ཤུགས་རིང་ཀྱིས་ཀྱི་ཧུད་འདོན་པ་དང༌། སོ་ཐམ ཞེས། གྲང་བའི་ཟུག་རྔུ་མི་བཟོད་
པར་སོ་ཐམ་པ་དང་། པགས་པ་འགས། ཞེས། ལྤགས་མདོག་སྔོན་པོར་སོང་སྟེ་བཞི་
ཚལ་དུ་གས་པ་ལ་ཨུཏྤལ་ལྟར་གས་པ་དང༌། ཤའུ་ཐོན་ནས་ཞེས། ནང་གི་ཤ་མདོག་
དམར་པོར་མངོན་པ་གྲང་རེག་གི་བརྒྱད་ཚལ་དུ་གས་པས་པདྨ་ལྟར་དང་། ལྷག་པར་
འགས་ཏེ་བརྒྱད། །ཅེས། དེ་ལས་ཀྱང་དམར་ནག་ཏུ་གྱུར་ཏེ་བཅུ་དྲུག་དང་། སུམ་
ཅུ་སོ་གཉིས་དང་གྲངས་མེད་གས་པ་ལ་པདྨ་ཆེན་པོ་ལྟར་གས་པ། དེའི་རྨ་ནང་དུ་
སྲིན་བུ་ལྕགས་ཀྱི་མཆུ་ཅན་མང་པོ་ཞུགས་ནས་ཟ་བ་སོགས་སྡུག་བསྔལ་བཟོད་དུ་མེད་
པའོ། །དེ་ལྟར་སྡུག་བསྔལ་མི་འདྲ་བ་བརྒྱད་ལ་མིང་བརྒྱད་དུ་ཆགས་པས་གྲང་དམྱལ་
བརྒྱད་དོ༑ ༑ཚེ་ཚད་ནི། གྲོང་ཁྱེར་གོ་ས་ལའི་བྲེ་ལ་གཞལ་བའི་བཅུ་ཚད་ཤོངས་
པའི་གཞོང་པ་ཞིག་ཏིལ་གྱིས་བཀང་བ་ལས་ལོ་བརྒྱ་རེ་ནས་ཏིལ་རེ་རེ་བྱུང་བས་
ཏིལ་ཐམས་ཅད་ཟད་པ་ན་ཆུ་བུར་ཅན་གྱི་ཚེ་ཚད་ཡིན་ལ། འོག་མ་རྣམས་ལ་ཚེ་ཚད་

ཉི་ཤུ་རེ་འགྱུར་ཞིང་སྡུག་བསྔལ་འོག་ནས་འོག་ཏུ་རིམ་པར་ཆེའོ། །
ངན་སོང་གསུམ་སོགས་ལས་ངན་གང་བྱས་ཀྱི་ལས་དེ་མ་ཟད་པར་སྡུག་བསྔལ་མྱོང་
དགོས་ངེས་པ་ནི། བཤེས་སྤྲིང་ལས། དེ་ལྟར་སྡུག་བསྔལ་ཤིན་ཏུ་མི་བཟད་ལོ། །བྱེ་
བ་ཕྲག་བརྒྱར་ཉམས་སུ་མྱོང་ཡང་ནི། །ཇི་སྲིད་མི་དགེ་དེ་ཟད་མ་གྱུར་པ། །དེ་སྲིད་
སྲོག་དང་བྲལ་བར་མི་འགྱུར་རོ། །ཞེས་སོ། །དེར་སྐྱེ་བའི་རྒྱུ་ནི། ཆོས་འཆད་པའི་
འདུ་ཁང་བཤིག་པ་དང་། ཕ་མ་དང་བླ་མ་དང་ཆོས་ཀྱི་ན་བཟའ་ལྷ་སྐུའི་སྙན་དར་
སོགས་འཕྲོག་བ་དང་བཅད་པ། སེམས་ཅན་ཆུ་འཁྱག་ལྟ་བུའི་གྲང་རེག་གིས་སྒོ་ནས་
བསད་པ་དང༌། འཕགས་པ་ལ་སྐུར་བ་བཏབ་པ། ཐེག་པ་ཆེན་པོའི་ཆོས་སྙིང་ནས་
སྨད་པ་སོགས་དེར་སྐྱེ་བ་མདོ་ལས་གསུངས་སོ། །
དེ་ནས་ཉེ་འཁོར་ལྷག་མ་བཅུ་དྲུག་ནི། །གོང་གི་མནར་མེད་ཀྱི་ལས་སྲབ་པ་རྣམས་
ཐར་དུ་ཉེ་བའི་ཚེའམ། ཡང་ན་རང་རང་ལས་སོ་སོའི་དབང་གིས་སྐྱེ་བ་སོགས་མ་ངེས་
ཀྱང༌། རྡོ་རྗེ་མནར་མེད་ཀྱི་དམྱལ་བའི་ལྕགས་ཁང་དེའི་ཕྱོགས་བཞི་ན་སྒྲོ་བཞི་ཡོད་
པའི་གང་ནས་བུད་ཀྱང་མེ་མ་མུར་གྱི་འོབས་སོགས་ཕྱོགས་བཞི་ན་བཞི་བཞི་སྟེ་བཅུ་
དྲུག མཚམས་བཞི་ན་ལྕགས་ཀྱི་ཤལ་མ་རིའི་སྡོང་པོ་རེ་ཡོད་པར་གསུངས་པས། དེ་
བཞིན་སྤུ་གྲིའི་ཐང་ལ་རྐང་པ་གཤོགས། །ཞེས། དང་པོ་སྤྱ་གྲི་གཏམ་པའི་ཐང་ནི།
རྒྱངས་རིང་པོ་ནས་ཐང་སྔོན་པོ་ཉམས་དགའ་བ་མཐོང་སྟེ་དགའ་བཞིན་རྒྱུགས་པས་
ས་གཞི་ཐམས་ཅད་ལྕགས་སྲེག་གི་ཚེར་མ་དང་སྤུ་གྲི་སྔོན་པོ་ཁ་གྱེན་དུ་བསྟན་པའི་
ཐང་དུ་གྱུར་ནས་རྐང་པ་གཡས་བཞག་ཚེ་ཤ་དང་རུས་པའི་བར་འབིག་ཅིང་གཏུབ་
ལ༑ ཡང་གཡོན་པ་བཞག་ཚེ་གཡས་པ་སོས་ཤིང་གཡོན་པ་གཏུབ་སྟེ་སྡུག་བསྔལ་
ལོ༑ ༑དེར་སྐྱེ་བའི་རྒྱུ་ནི། ལས་སོ་སོ་ལྟར་ན་ཆོས་མ་ཡིན་པ་གཞན་ལ་བསྟན་པ་སོགས་
ཀྱི་སྐྱེ་གནས་སུ་གསུངས་པ་ནི། ཡང༌། གང་ཞིག་ཆོས་ཀྱི་སྟེགས་འཇིག་ཅིང་། །ཡང་
དག་མ་ཡིན་ལམ་སྨྲ་བའི། །མི་དེ་དག་ནི་སྤུ་གྲིའི་སོས། །གཏམ་པའི་ལམ་ལ་འགྲོ་
བར་འགྱུར། །ཞེས་སོ། །རལ་གྲིའི་ཚལ་དུ་ལུས་ལ་བཅད་གཏུབས་བྱེད། །ཅེས། གཉིས་

པ་རལ་གྲི་ལོ་མའི་ནགས་ཚལ་ནི། སྔ་མ་དེ་ལས་ཐར་ནས་ནགས་ཚལ་ཉམས་དགའ་
བ་ཞིག་མཐོང་ནས་ཕྱིན་པ་ན་རལ་གྲི་ལོ་མའི་ནགས་ཚལ་ཞེས་ལྕགས་ཀྱི་སྡོང་པོ་ལ་
རལ་གྲི་རྣོ་ངར་ཅན་མང་པོ་ལོ་མ་ལྟར་སྐྱེས་པ་དེ་རླུང་གིས་བསྐྱོད་པས་ལུས་དུམ་བུ་
དུམ་བུར་གཅོད་ཅིང་དམྱལ་བའི་བྱ་ཁྱི་སྣ་ཚོགས་ཀྱིས་ཟ་བས་སྡུག་བསྔལ་ལོ། །སྐྱེ་
བའི་རྒྱུ་ལས་སོ་སོའི་དབང་དུ་ན་རང་བཞིན་གྱི་སེམས་ཅན་བག་ཕེབ་པར་གནས་
པའམ། བསམ་གཏན་བསྒོམ་པའི་ཐུགས་དཀྲུགས་པ། དོན་མེད་པའི་མི་ལ་གནོད་
པ་སྣ་ཚོགས་བསྐྱལ་བ་སོགས་ཀྱི་སྐྱེ་གནས་སུ་གསུངས་པ་ནི། ཡང་། བག་ཕེབས་
ཅན་ལ་གནོད་བྱེད་མི། །ནགས་ཚལ་རལ་གྲིའི་འདབ་ཅན་དུ། །གདུག་པར་ངུ་ཞིང་
བྱ་རྒོད་ཁྱི། །འུག་པ་བྱ་རོག་ཟ་བར་འགྱུར། །ཞེས་སོ། །རོ་མྱགས་འདམ་ཚུད་ཞེས།
གསུམ་པ་རོ་མྱག་གི་འདམ་ནི། གོང་ལྟར་རང་བཞིན་གྱི་འདམ་རྫབ་ལྟ་བུ་ཉམས་
དགའ་བ་མཐོང་ནས་དགའ་བཞིན་ཞུགས་པས་མི་ཁྱི་རྟ་སོགས་སེམས་ཅན་གྱི་རོ་རུལ་
བ་ཤིན་ཏུ་མི་གཙང་བ་དྲི་ང་བ་འབུས་གང་བའི་འདམ་རྫབ་ཏུ་གྱུར་པས་ལུས་དེར་ནུབ་
ནས༑ སྲིན་བུ་མཆུ་རྣོན་ཞེས་སྲིན་བུ་ལྕགས་ཀྱི་མཆུ་ཅན་མང་པོས་ཤ་རུས་འབིག་སྟེ་
རྐང་འཇིབ་པ་སོགས་སྡུག་བསྔལ་ལོ། །གོང་ལྟར་ལས་སོ་སོའི་དབང་དུ་ན། ལོག་
འཚོ་དང༌། དགེ་འདུན་གྱི་གདན་དྲོད་ཅན་ཚམ་ཚོམ་མེད་པར་འགོམ་པ་དང་། ཡོན་
ཏན་མེད་བཞིན་དཀོར་ནག་རྔམ་པོ་ཆེ་ཟ་བ་རྣམས་ཀྱི་སྐྱེ་གནས་སུ་གསུངས་པ་ནི།
ཡང༌། གང་དུ་འཚོ་བ་ལོག་པ་ནི། །ཅུང་ཟད་ཀྱིས་ཀྱང་འཚོ་བྱེད་པ། །དེ་དག་སྐྲག་
འཇིམ་ནུབ་གྱུར་ནས། །སྲིན་བུ་རྣམས་ཀྱིས་བཟའ་བར་འགྱུར། །ཞེས་སོ། །ཐལ་
ཚན་རབས་མེད་{ཐལ་ཚན་གྱི་མེ་མ་མུར་དང་ཆུ་བོ་རབ་མེད་གཉིས་ཀ་སྟོན། མཆན།}
ཀློང༌། །མནར་བའི་ཉེ་འཁོར་བ་དང་ཞེས། བཞི་པ་ཐལ་ཚན་རབ་མེད་ནི། གོང་
ལྟར་གྲིབ་མ་ནག་ངམ་མེ་བའི་འོབས་ཉམས་དགའ་བ་མཐོང་སྟེ་དགའ་བཞིན་དུ་འབོག་
པའི་ཚེ། ལྕགས་ཀྱི་འདགས་མེ་འབར་བའི་འོབས་སུ་ཚུད་དེ་ཤ་ལྤགས་རུས་པའི་བར་
དུ་ཚིག་ཅིང་སྡུག་བསྔལ་ལོ། །

སོ་སོའི་དབང་དུ་ན་སོ་བྱང་གི་བསླབ་སྡོམ་ཐོབ་ནས་མ་བསྲུང་བ་རྣམས་ཀྱི་སྐྱེ་གནས་སུ་
གསུངས་པ་ནི། ཡང༌། གང་ཞིག་བརྟུལ་ཞུགས་བཟང་མནོས་ནས། །ལེགས་པར་སྲུང་
བར་མི་བྱེད་ན། །དེ་ནི་ངེས་པར་ཤ་དང་རུས། །འཇིག་པའི་མེ་མ་མུར་དུ་སྲེག །ཅེས་
སོ༑ ༑ལྕགས་ཀྱི་ཤལ་མ་རི་ནི། བཙུན་པ་ཕོ་མོའི་ཚངས་སྤྱོད་ཉམས་པ་རྣམས་དང་།
བུད་མེད་ཀྱིས་རང་རྒྱུད་བསད་པ་དང་། བཙུན་མ་སོགས་ལ་འདོད་ལོག་སྤྱོད་པ་རྣམས་
སྐྱེ་བའི་གནས་ཡིན་ཏེ། ཡང༌། བྱི་བོ་བྱེད་པ་ཤལ་མ་རིའི། །ལྕགས་ཀྱི་ཚེར་མ་རྩེ་མེ་
འབར། །སོར་ནི་བཅུ་དྲུག་ཡོད་པ་ལ། །ངུ་ཞིང་སྟོབས་ཀྱིས་འཛེགས་པར་འགྱུར། །
ཞེས་པ་ལྟར། ཤལ་མ་རི་ནི་ལྕགས་ཀྱི་སྡོང་པོ་ལ་ལྕགས་ཀྱི་ཚེར་མ་སོར་བཅུ་དྲུག་པ་
མང་པོའི་རྩེ་མོ་ཐུར་དུ་གཟེངས་ཡོད་པའི་རྩ་བར་འདོད་ལོག་སྤྱད་པའམ་ཚུལ་ཉམས་
རྩེ་མོ་ན་སྔར་རང་དང་དགའ་གདུང་ཡོད་པའི་གྲོགས་རྣམས་ལས་ཀྱིས་སླེབ་པ་དང་།
དེའམ། རང་རྒྱུད་བསད་པ་ཡིན་ན་གསོད་རྒྱུའི་བྱིས་པ་དེའི་སྙིང་རྗེ་རྗེའི་སྐད་ཀྱིས་
འབོད་པར་མཐོང་ནས་ལས་རླང་གི་སྟོབས་ཀྱིས་གྱེན་དུ་དེད་ནས་ཕྱིན་ཚེ། ཚེར་མ་
རྣམས་མཐུར་དུ་གཟེངས་ཏེ་བྲང་ནས་རྒལ་གཞུང་བར་འབིགས་ཤིང་གཤག་ཏེ་རྩེར་
ཕྱིན་པ་ན། སྔར་གྱི་དེ་མ་ཡིན་པའི་དམྱལ་བའི་བྱ་ཁྭ་ཏ་འཇིགས་ཅེས་པ་དང༌། བྱ་
རྒོད་ལ་སོགས་མ་རུང་བའི་བྱ་མང་པོ་དག་གིས་མིག་ཚིལ་འབྲུ་བ་དང་ཤ་ལྤགས་
བཅད་ཅིང་རུས་པའི་བར་ཟ་བ་སོགས་སྡུག་བསྔལ་། ཡང་རྩ་བ་ན་སྔར་ལྟར་འབོད་
པ་མཐོང་ནས་མཐུར་དུ་ཕྱིན་པས་ཚེར་མ་རྣམས་རྩེ་མོ་གྱེན་དུ་གཟེངས་ནས་འབིགས་
ཤིང་སྔར་ལྟར་སྡུག་བསྔལ། རྩ་བར་སླེབ་པ་དང་ལྕགས་སྲེག་གི་སྐྱེས་པའམ་བུད་
མེད་འཇིགས་སུ་རུང་བས་པང་དུ་འཁྱུད་ཅིང་མགོ་བོ་ཁར་བཅུག་སྟེ་བསྡད་པས་
འགྲམ་ཁུག་གཉིས་ནས་ཀླད་པ་སྐྱ་ཆིལ་གྱི་འོང་བ་དང་། ལྕགས་ཀྱི་ཁྱི་བྲེ་པོ་ཞེས་
འཇིགས་སུ་རུང་བས་ཟ་ཞིང་མིད་པ་སོགས་ཀྱིས་སྡུག་བསྔལ། དེ་ལྟར་སྨྲ་གྲིའི་ཐང་
རལ་གྲིའི་ནགས་ཚལ་གཉིས་མཚོན་ཆར་གཅིག་ཏུ་བརྩི་བའི་ཕྱི་རོལ་ན་ཐལ་ཚན་གྱི་
ཆུ་བོ་རབ་མེད་ཡོད་དེ། རྒྱངས་ནས་ཆུ་ཆེན་པོ་ཞིག་མཐོང་ནས་ཚ་བས་གདུང་ཆེ་བས་

དགའ་བཞིན་འཐུང་འདོད་ཀྱིས་དྲུང་དུ་སླེབ་ཚེ། ལྕགས་ཀྱི་ཁྲོ་ཆུ་ཁོལ་མ་ལྕགས་ཟངས་
ཀྱི་བྱེ་མས་སྐྱོ་ནུར་པོར་ལུས་ཀྱི་རྐེ་མན་ཆད་ནུབ་སྟེ་ཤ་རྣམས་ཚོས་ཤིང་རུས་པ་སྐྱ་
སིང་ངེར་འགྲོ་བ་ལ་ཡང་ཡང་བརྒལ་དགོས་པའི་སྡུག་བསྔལ་ཡོད་དོ། །ཡང༌། ཆུ་
རྐྱལ་ཉ་སོགས་བསད་པས་ན། །ཆུ་བོ་རབ་མེད་འབར་བ་ཡི། །ཟངས་ཀྱི་ཁུ་བ་ཆུར་
འགྲོ་ཞིང༌། །མི་དེ་མེས་ཀྱང་བསྲེག་པར་འགྱུར། །ཞེས་སོ། །ཉེ་འཁོར་ལྷག་མ་བཅུ་
དྲུག་པོ་དེ་དག་ཏུ་དམྱལ་སྲུང་མགོ་བརྙན་མི་འདྲ་བ་འཇིགས་སུ་རུང་བ་མང་པོས་
མཚོན་ཆ་སྣ་ཚོགས་ཐོགས་ཤིང་དབང་མེད་དུ་དེད་པ་སོགས་སྡུག་བསྔལ་ལོ། །དམྱལ་
ཁམས་དེ་དག་གི་སྡུག་བསྔལ་གྱི་རྣམ་གྲངས་དཔག་ཏུ་མེད་པ་དངོས་སུ་མྱོང་བ་ལྟ་ཅི།
རི་མོ་བྲིས་པ་མིག་གིས་མཐོང་བ་དང༌། ཡིད་ལ་དྲན་པ་ཙམ་གྱིས་སྙིང་འགས་པ་
ཙམ་གྱི་སྡུག་བསྔལ་ཡོད་དོ། །དེ་ནས་ཚ་གྲང་གཉིས་ཀར་གཏོགས་པའི་ཉི་ཚེ་བའི
གནས་དང་ལས་སྣང་ངེས་པ་མེད་པའི་སྡུག་བསྔལ་གྱི་རྣམ་གྲངས་བརྗོད་དུ་མེད་པ་
ཡོད་དེ། མདོ་ཙམ་སྟོན་ན། འགྱུར་བ་ཅན། །སྒོ་དང་ཀ་བ་ཐབ་དང་ཐག་པ་སོགས། །
རྟག་ཏུ་བཀོལ་ཞིང་སྤྱོད་པའི་ཉི་ཚེ་བ། །ཞེས། ཁང་པའི་སྒོ་དང༌། ཀ་བ་དང་གདུང་
མ༑ ཐབ་རྡོ་དང༌། ཐག་པ་དང་། གཏུན་དང༌། ཕྱགས་མ་དང་། ཕྲུ་བ་ལ་སོགས་པ་
རང་ཡིན་པར་འདུ་ཤེས་ཏེ་སྡུག་བསྔལ་གྱི་ཚོར་བ་ཉམས་སུ་མྱོང་བ་དང་། དེ་བཞིན་
དུ་ཤིང་སྡོང་པོའི་ཡལ་ག་བཅད་གཏུབ་བྱས་ཚེ་རང་གི་ཡན་ལག་བཅད་པའི་སྡུག་
བསྔལ་ཉེ་བར་ལེན་པ་དང་། གཞན་ཡང་ཆུ་ཚན་གྱི་ནང་དུ་འཚོད་པ་དང་། ཆུ་འཁྱགས་
དང་ཆབ་རོམ་གྱི་ནང་དུ་རིད་པ་དང༌། བྲག་བར་དུ་བཅར་བ། ཤིང་དང་རྡོ་ཡི་ནང་དུ་
འཐུམ་པ་སོགས་སྡུག་བསྔལ་བསམ་གྱིས་མི་ཁྱབ་པ་ཡོད་དོ། །
དམྱལ་ཁམས་དེ་དག་ཏུ་རང་མངོན་སུམ་དུ་སྐྱེ་ནས་སྡུག་བསྔལ་དེ་དག་ཉམས་སུ་
མྱོང་བར་བསྒོམས་ཏེ་ད་རེས་དེར་དངོས་སུ་སྐྱེ་བ་མིན་ཀྱང་དེའི་སྡུག་བསྔལ་སེམས་
ཐོག་ཏུ་བླངས་པ་ཙམ་ལ་ཡང་འཇིགས་སྐྲག་དང་སྡུག་བསྔལ་འདི་ཙམ་འདུག་ན། ད་
ལྟ་དེར་སྐྱེ་བའི་སེམས་ཅན་གྲངས་མེད་པ་ཞིག་ཡོད། དེ་ཐམས་ཅད་རང་གི་སྐྱེ་སྔོན་

དང་ད་ལྟའི་ཕ་མ་ཉེ་འབྲེལ་སོགས་ཡིན་པས་དེ་རྣམས་སྙིང་རེ་རྗེ། དེར་སྐྱེ་བའི་རྒྱུའི་
གཙོ་བོ་ཞེ་སྡང་གི་ལས་ཡིན། རང་རེའི་ཚེ་རབས་འདི་དང་གཞན་དུའང་ཉོན་མོངས་
པ་ཞེ་སྡང་གི་ལས་བསགས་པ་ཡང་གྲངས་ཀྱིས་མི་ཆོད་པས་དམྱལ་བའི་གནས་དེ་
དག་ཏུ་སྐྱེ་ངེས་པས། ད་ཕྱིན་ཆད་ངན་སོང་གི་གནས་དེ་དག་ཏུ་ལས་ཀྱི་དབང་གིས་
མི་སྐྱེ་བའི་ཐབས་ལ་འབད་དགོས་སྙམ་དུ་བློ་སྦྱངས་ལ། སྔར་བྱས་ཀྱི་ལས་ལ་འགྱོད་
བཤགས་དང༌། ཕྱིན་ཆད་སྲོག་ལ་བབ་ཀྱང་ཞེ་སྡང་དྲག་པོས་ལས་མི་བགྱིད་སྙམ་པའི་
དམ་བཅའ་བྱ། དེར་སྐྱེས་བའི་སེམས་ཅན་ལ་སྙིང་རྗེ་ཤས་མི་བཟོད་པ་བསྒོམ་ལ་
སྡུག་བསྔལ་གཏོང་ལེན་སོགས་སྡུག་བསྔལ་ལས་སྒྲོལ་བའི་ཐབས་སྦྱོར་དངོས་རྗེས་
གསུམ་ཚང་བས་ཉམས་སུ་བླང་བར་བྱའོ། །རྣམ་གྲངས་བཅོ་བརྒྱད་གང་ལས་འབྱུང་
བའི་རྒྱུ། །ཞེ་སྡང་དྲག་པོའི་ཀུན་སློང་སྐྱེས་བའི་ཚེ། །བློ་སྣ༴ ལམ་གོལ༴ གཉིས་སུ༴
ཞེས་གསོལ་བ་འདེབས་ལུགས་ནི་སྔར་ལྟར་རོ། །
ངན་སོང་གི་གནས་གཉིས་པ་ཡི་དྭགས་ཀྱི་སྡུག་བསྔལ་ལ་བྱིང་ན་གནས་པ་དང༌།
མཁའ་ལ་རྒྱུ་བ་གཉིས་ཡོད། དང་པོ་ནི། དེ་བཞིན་ཕོངས་ལ་ཉམས་མི་དགའ་བའི་
ཡུལ༑༑ཞེས། ཡུལ་ཡངས་པ་ཅན་ཞེས་བདེ་བས་རབ་ཏུ་ཕོངས་པས་རྡོ་གསེག་མ་
ཅན་ཉིན་རེ་བྱེ་ཚན་གྱི་ཆར་ལན་བདུན་རེར་འབབ་ཅིང་། དུས་ཚིག་གོ་ལོག་པས་
དབྱར་དུས་ཟླ་བས་བསྲེག་ཅིང་། དགུན་དུས་ཉི་མའི་གྲང་རེག་གིས་གདུང་བའི་ཡུལ་
ངན་དེར། བཟའ་བཏུང་ལོངས་སྤྱོད་མིང་ཡང་མི་གྲགས་པར། །ཟས་སྐོམ་ལོ་ཟླར་
མི་རྙེད་ཡི་དྭགས་ལུས། །རིད་ཅིང་སྡང་བའི་སྟོབས་ཉམས་རྣམ་པ་གསུམ། །ཞེས།
ཡང༌། གང་ཞིག་ཅི་ཡང་མི་སྟེར་དང༌། །སྦྱིན་པ་ཟློག་པར་བྱེད་པ་སྟེ། །ཡི་དྭགས་
བཀྲེས་པས་གདུང་བ་ཡི། །གསུས་ཆེ་ཁ་ནི་ཁབ་ཙམ་འགྱུར། །ཞེས་པ་ལྟར།
སྤྱིར་ལས་དབང་གི་སྡུག་བསྔལ་སོགས་མཐའ་གཅིག་ཏུ་མ་ངེས་ཀྱང༌། སྤྱི་མཐུན་
ཙམ་ལ་རིམ་པར། ཕྱིའི་སྒྲིབ་པ་ཅན་ནི། ཟས་སྐོམ་མྱོང་བ་ལྟ་ཅི། ལོ་གྲངས་བརྒྱ་ཕྲག་
མང་པོར་ཆུའི་མིང་ཙམ་ཡང་ཐོས་མ་མྱོང་བས་ཤིན་ཏུ་བཀྲེས་སྐོམ་གྱིས་གདུངས་ཤིང་

ལུས་ཤིན་ཏུ་རིད་པས་མགལ་དུམ་ལྟ་བུ་བཟའ་བཏུང་བཙལ་ཀྱང་མི་རྙེད། གལ་ཏེ་
རྒྱང་རིང་པོར་ཆུ་ཀླུང་སྔོ་ཤར་ཤར་འབབ་པ་དང༌། ཤིང་ལྗོན་པ་མེ་ཏོག་དང་ལོ་འབྲས་
ཅན་མང་པོ་མཐོང་ནས་ཟས་སྐོམ་གྱི་སྲེད་པས་དགའ་སྟེ་འགྲོ་བ་ན། ཡན་ལག་གི་
ལྷུ་ཚིག་འཁྲོལ་ཞིང་ལྟོ་བ་མི་ཐེགས་པའི་སྡུག་བསྔལ་བཞིན་ཐང་ཆད་ཆད་དུ་ཕྱིན་ནས་
དྲུང་དུ་སླེབ་ཚེ་ཆུ་ཐམས་ཅད་སྐམ་ནས་གྲམ་པ་སྐྱ་ཁྲོག་གེར་འགྲོ་བ་དང་། ཤིང་ཡང་
སྐམ་ནས་ཁྲ་མ་སྐྱ་ཁྲོལ་གྱིས་སོང་ནས་སླར་བཀྲེས་སྐོམ་མེ་འབར་བ་ལྟ་བུའི་སྡུག་
བསྔལ། ཡང་བཟའ་བཏུང་ལོངས་སྤྱོད་གྱ་ནོམ་པ་མང་པོ་མཐོང་ནས་དྲུང་དུ་ཕྱིན་ཙ་
ན་སྤྱོད་དབང་མེད་པར་སྐྱེས་བུ་གོ་མཚོན་དང་ལྡན་པ་མང་པོས་བསྲུང་ཞིང་མཚོན་
ཆས་བརྡེག་པས་སྡུག་བསྔལ་བའོ། །ནང་གི་སྒྲིབ་པ་ཅན་ནི། ཁ་ཁབ་མིག་ཙམ་ལས་
མེད་པས་ཟས་སྐོམ་ཁར་མི་ཚུད། ཚུད་ཀྱང་མིད་པ་རྟ་རྔ་ཙམ་ལས་མེད་པས་དེར་མ་
ཚུད་གོང་དུ་ཁའི་དུག་གིས་སྐེམས་པ་དང་། ཅུང་ཟད་རེ་མིད་པར་སོང་ཡང་ལྟོ་བ་ཡུལ་
ལྗོངས་ཙམ་ཡོད་པ་མི་ཁེང་། ལྟོ་བདེ་ཙམ་རེ་ལྟོར་སོང་ན་མཚན་མོ་མེ་འབར་བས་
གློ་སྙིང་ནང་ཁྲོལ་ཐམས་ཅད་ཚིག་ཅིང་སྡུག་བསྔལ་བའོ། །སྒོས་ཁུར་གྱི་སྒྲིབ་པ་ཅན་
ནི༑ ཡི་དྭགས་རེ་རེའི་ལུས་ལ་མང་པོས་ཚང་བཅས་ནས་ཟ་བར་བྱེད་པ་སོགས་སྡུག་
བསྔལ་གྱི་རྣམ་གྲངས་གཞན་ཡང་མ་ངེས་པ་མང་དུ་ཡོད་པ་ནི་ཁྲིད་ཡིག་ཀུན་བཟང་
བླ་མའི་ཞལ་ལུང་སོགས་ལས་ཤེས་སོ། །
གཉིས་པ་མཁའ་ལ་རྒྱུ་བའི་ཡི་དྭགས་ནི། བཙན་རྒྱལ་པོ། ཤི་འདྲེ། འབྱུང་བོ། མ་མོ།
ཐེའུ་རང་སོགས་སེམས་ཅན་གྱི་སྲོག་དབུགས་འཕྲོག་པའི་རིགས་ཡིན་ལ། དེ་དག་
ཀྱང་དུས་རྟག་ཏུ་འཇིགས་སྐྲག་དང་འཁྲུལ་སྣང་འབའ་ཞིག་ལ་སྤྱོད། རྟག་ཏུ་བསམ་
པ་ངན་པ་ལ་གནས་ནས་གཞན་ལ་གནོད་པའི་ལས་ཁོ་ན་ལ་བརྩོན་ཏེ་སླར་ཤི་མ་ཐག་
ངན་སོང་ལས་ཐར་བའི་དུས་མེད། ཁྱད་པར་ཞག་བདུན་ཕྲག་རེའི་མཚམས་སུ་སྔར་
རང་ཉིད་ནད་མཚོན་སོགས་གང་གིས་ཤི་བའི་དུས་ཀྱི་སྡུག་བསྔལ་དེ་ཉིད་ཉམས་སུ་
མྱོང་ནས། སྡུག་བསྔལ་དེ་དག་གཞན་ལ་སྤོ་བར་འདོད་པས་གང་དུ་ཕྱིན་པའི་མི་དང་

དུད་འགྲོ་ལ་གནོད་ཅིང་རང་ལ་ནི་མི་ཕན། སྔར་གྱི་ཉེ་དུའི་དྲུང་དུ་ནམ་ཕྱིན་ཀྱང་དེ་དག་
ལ་སྨྱོ་འབོག་ལ་སོགས་པ་མི་འདོད་པའི་ནད་གདོན་དུ་མ་འབྱུང་།
སྔགས་པ་ནུས་ཅན་གྱིས་ས་འོག་ཏུ་མནན་པ་དང༌། སྦྱིན་སྲེག་གི་མེ་ལ་བསྲེག་པ།
ཡུངས་ཐུན་སོགས་ཐུན་གྱིས་བྲབ་ཅིང་བརྡེག་པས་སྡུག་བསྔལ་དང༌། དུས་ཚིགས་
ལོག་པའི་སྡུག་བསྔལ་བསམ་གྱིས་མི་ཁྱབ་པ་མྱོང་ངོ་། །གང་ལས་འབྱུང་བའི་རྒྱུ་ནི་
སེར་སྣ་ཡིན། །ཞེས། ཡང༌། སྲེད་དང་སེར་སྣའི་སྐྱོན་གྱིས་ནི། །ཤི་ནས་ཡི་དྭགས་
འདི་རྣམས་འགྱུར། །ཞེས་པ་ལྟར། ཡི་དྭགས་སུ་སྐྱེ་བའི་རྒྱུ་ནི། བསྒྲོད་བྱ་དང་ཟས་
ནོར་ལ་འདོད་སྲེད་བསྐམ་ཆགས་ཀྱིས་སེར་སྣ་དང་འཇུར་གེགས་དེའི་ཆེད་དུ་
ཕྱི་མར་ཤ་ཁྲག་གི་ཚབ་སྐུགས་སོགས་ཡིན་པར་གསུངས་པས། སྔར་བྱས་ལ་འགྱོད་
པ༑ ཕྱིན་ཆད་སྡོམ་སེམས། ཟས་ནོར་ལ་མཆོད་སྦྱིན་ཅི་འགྲུབ་དང་། ཡི་དྭགས་ཀྱི་
སྐྱེ་གནས་དེར་སྐྱེ་བའི་སེམས་ཅན་ལ་དམིགས་ནས་ཆུ་སྦྱིན། ལུས་སྦྱིན། དཀར་དམར་
གསུར་བསྔོ་སོགས་སྦྱོར་དངོས་རྗེས་གསུམ་ཚང་བས་ཉམས་སུ་བླང་ངོ་། །ངན་སོང་
གི་གནས་གསུམ་པ་དུད་འགྲོ་ལའང་བྱིང་ན་གནས་པ་དང༌། ཁ་འཐོར་བ་གཉིས་ཏེ།
དང་པོ་ནི། གཅིག་ལ་གཅིག་ཟ་གསོད་པའི་འཇིགས་པ་ཆེ། །ཞེས། མཐའི་རྒྱ་མཚོ་
ཆེན་པོའི་ནང་ན་ཉ་དང༌། དུང་དང༌། ཆུ་སྲིན་དང་སྦལ་པ་དང༌། སྤིར་དང༌། འབུ་
སྲིན་ལ་སོགས་པ་གཟུགས་མ་ངེས་པ་དུ་མ་ཆང་འགག་གི་སྦྲང་མ་བཞིན་ལྕིག་ལྕིག་
ཏུ་ཡོད་ལ། སྦྲུལ་དང་ཆུ་སྲིན་ཆེན་པོ་རྣམས་ཀྱིས་རི་རབ་ལ་དཀྲིས་མང་དུ་བྱས་ཏེ་
རང་གི་མཇུག་མ་རང་གིས་ཟ་བ་དང༌། ཆུང་བ་ནི་རྡུལ་ཕྲན་ཙམ་དུ་ཡོད་ཅིང་། ཆེ་
བས་ཆུང་བ་ཇུར་མིད་བྱས་ཏེ་ཟ་བ་དང༌། ཆུང་བས་ཆེ་བ་རྣམས་ཀྱི་ལུས་ཐལ་མར་
འབིགས་ཤིང་ཟ་བ། ཆེ་བ་རེ་རེའི་ལུས་ལ་ཆུང་ངུ་མང་པོས་ཚང་བཅས་ནས་ཟ་བར་
བྱེད་པ་དང༌། གཅིག་ལ་མང་པོ་རུབ་སྟེ་ཟ་བ་དང༌། གླིང་བར་མུན་ནག་གི་དུད་འགྲོ་
རྣམས་ཀྱི་རང་གི་ཡན་ལག་བརྐྱངས་བསྐུམ་ཙམ་ཡང་མི་མཐོང་བར་གཡང་ལ་འདྲིལ་
བ་སོགས་ཤིན་ཏུ་སྡུག་བསྔལ་ལོ། །

གཉིས་པ་ཁ་འཐོར་བ་ནི། བཀོལ་ཞིང་སྤྱོད་པས་ཉམས་ཐག་བླང་དོར་རྨོངས། །ཕ་
མཐའ་མེད་པའི་སྡུག་བསྔལ་གྱིས་གཟིར་བའི། །ཞེས། གནས་གཞན་དང་ལྷ་མིའི་
གནས་ན་ཡོད་པ་རྣམས་ཀྱང་བཀོལ་སྤྱོད་ཀྱི་སྡུག་བསྔལ་ཁོ་ན་ལ་སྤྱོད་དེ།
དུ་མིས་བདག་ཏུ་བཟུང་བའི་སྒོ་ཕྱུགས་རྣམས། འོ་མ་བཞོ་བ། ཁལ་འགེལ་བ། བྱ་
གཅོད་པ། སྣ་འབིག་པ། རྨོས་རྨོ་བ། ཁྲག་འབྱིན་པ། ཞོན་ནས་འགྲོ་བ་སོགས་རང་
དབང་སྐད་ཅིག་ཙམ་ཡང་མེད་པ་མཐོང་ཆོས་སུ་ཡོད་པ་འདིའོ། །ད་ལྟ་མི་ཕལ་ཆེར་
སྒོ་ཕྱུགས་དུད་འགྲོ་ལ་མ་བརྟེན་པར་ཟས་གོས་སོགས་ཀྱི་མཐུན་རྐྱེན་ཅི་ཡང་མེད་པ་
འདི་ལ་མི་སེམས་པར་མི་ནག་ཆེན་ལ་ཁྲིམས་གཏད་པ་ལྟ་བུའི་བླུན་ཅིང་གཏི་མུག་ཁྱད་པར་
པའི་ལས་ངན་དུད་འགྲོ་དྲིན་དང་ལྡན་པ་འདི་རྣམས་ལ་སྙིང་རྗེ་ཏིལ་ཙམ་ཡང་མེད་
པར་གསོན་ཚེ་ལ་ཅི་ཐུབ་ཅི་ངན་གྱིས་བརྡུང་བརྡེག་ཚིག་ངན་སོགས་བཀོལ་སྤྱོད་ཀྱི་
སྡུག་བསྔལ་ཁོ་ན་ལ་གཏད། མཐར་ཤ་ཟ་གང་ཆོག་དང་ལྤགས་པ་གྱོན་གང་ཆོག་
རྣམས་གཤིན་རྗེའི་སྐྱེས་བུའི་ལས་ཐབས་ལྟ་བུའི་སྲོག་གཅོད་པ་ཁོ་ན་ལས་རང་དབང་
གིས་འཆིར་བཅུག་པ་ནི་རེ་ཟུང་ལས་མེད། མིན་ཀྱང་གཞན་ལ་བཙོང་སྟེ་དེའི་རིན་
རྩལ་བདག་གིར་བྱས་ནས་སེམས་བདེ་བདེ་ལྟར་འདུག་པ་ལས་དེའི་དྲིན་དྲན་པ་དང་
སྙིང་རྗེ་ཙམ་ཡང་མེད་པ་འདི་ཡིན། བདག་པོས་མ་བཟུང་བའི་རི་དྭགས་རྣམས་ནི་
གཅན་གཟན་དང་རྔོན་པས་གསོད་ཀྱིས་དོགས་ནས་རྩ་ཁམས་གཅིག་ཡང་བག་
ཕེབ་ནས་ཟ་དབང་ནི་མེད། གཞན་ཁྲས་བྱིའུ་དང་བྱིའུས་འབུ་གསོད་པས་མཚོན་
རྟག་ཏུ་འཇིགས་སྐྲག་གི་སྣང་བ་ཁོ་ནས་མནར་ཞིང་ཉེས་པ་སྤུ་ཙམ་མ་ཤོར་ཡང༌།
རང་གི་ལུས་ཀྱི་ཤ་ཚིལ་ལྤགས་པ་རྭ་ཅོ་སོགས་རང་གསོད་བྱེད་ཀྱི་རྒྱུ་རུ་གྱུར་ནས།
ལས་ངན་རྔོན་པ་རྣམས་ཀྱིས་དགྲ་ཤ་བོ་ལྟ་བུར་སེམས་གནག་ཅིང་གབ་བསྐུང་ཕུད་
དེ་གསོད་ཐབས་སྣ་ཚོགས་པས་གསོད་པ་སོགས་སྡུག་བསྔལ་ཚད་ལས་འདས་པ་
འདིའོ། །
ས་བོན་གཏི་མུག་མུན་པར་འཁྱམས་པ་བདག །ཅེས། དེར་སྐྱེ་བའི་ས་བོན་ནི་ཆོས་

ལ་མ་མོས་པ་དང༌། ཆོས་ཀྱི་སྣང་བ་མེད་ཅིང༌། ཆོས་དང་གང་ཟག་ལ་སྐུར་འདེབས་
བྱས་པ་དང༌། དགེ་སྡིག་བླང་དོར་གང་ཡང་མི་ཤེས་པ་ཅུང་ཙམ་ཤེས་རུང་གཏི་མུག་
དབང་ཆེ་བས་སྡིག་ལ་སྤྱོད་པ་རྣམས་སོ། །དེ་ལྟར་ངན་སོང་གི་གནས་གསུམ་པོ་གང་
དུ་སྐྱེས་ཀྱང་སྡུག་བསྔལ་གྱི་རྣམ་གྲངས་དོས་དྲག་ལ་རྒྱུན་རིང༌། སླར་ཡང་དེར་སྐྱེས་
ན་ཕྱིས་ཐར་བར་དཀའ་བས་རང་རེ་ངན་སོང་དུ་སྐྱེ་བའི་རྒྱུ་ཚེ་རབས་འདི་དང་
གཞན་དུ་བྱས་པ་གྲངས་ཀྱིས་མི་ཆོད་པ་ཡོད་པས། གོང་སྨོས་ལྟར་བཤགས་སྡོམ་
སྙིང་ནས་བྱ། དངོས་སམ་བརྒྱུད་ནས་བྱམས་སྙིང་རྗེ་བསྒོམ་ཞིང་རང་གི་དུས་གསུམ་
གྱི་དགེ་རྩ་ཐམས་ཅད་ངན་སོང་དེ་དག་ཏུ་སྐྱེས་པ་རྣམས་ཀྱི་ཆེད་དུ་བསྔོ་བ་དང༌།
གནས་ངན་དེ་དག་ལས་མྱུར་དུ་ཐར་པའི་སྨོན་ལམ་བཟང་པོ་གདབ། སྙིང་དང་རྡོ་
རུས་འཕྲོད་པའི་གདམ་པ་ཉམས་སུ་ལེན། ཚེ་འདིར་སངས་རྒྱས་ཀྱི་གོ་འཕང་བསྒྲུབས་
ངན་སོང་ན་གནས་པའི་སེམས་ཅན་དེ་དག་གཅིག་ཀྱང་མ་ལུས་པ་བདག་གཅིག་
པུས་སངས་རྒྱས་ཀྱི་ས་ལ་དགོད་པར་བྱ་སྙམ་དུ་སེམས་བསྐྱེད་དེ་དམ་ཡང་ཡང་བཅའ།
དེ་ལྟར་ནུས་པ་ཞིག་བླ་མ་དང་དཀོན་མཆོག་གིས་བྱིན་གྱིས་རློབས་ཤིག་སྙམ་དུ་ལྷ་
དང་བླ་མ་ལ་གསོལ་བ་འདེབས་ཤིང་ར་མདར་སྐྲུན་པ་ནི། བློ་སྣུ༔ ལམ་གོལ༴ གཉིས་
སུ༴ ཞེས་སྙིང་ཁུང་རུས་པའི་གཏིང་ནས་གསོལ་བ་འདེབས་པར་བྱའོ། །
སྡུག་བསྔལ་རྒྱུ་འབྲས་བཤད་པའི་རིམ་པའོ།། །། གཉིས་པ་དགེ་བའི་རྒྱུ་
འབྲས་བཤད་པ་ནི། བསྒྲུབ་བྱ་དགེ་བའི་ལས་ལམ་བཅུ་ནི་སྤྱིར་མི་དགེ་བ་བཅུ་པོ་དེ་
དག་གི་ཉེས་དམིགས་ཤེས་ནས་སྡོམ་པ་ཡང་དག་པར་ལེན་པ་ནི་ཐུན་མོང་གི་དགེ་
བ་བཅུ་ཡིན་ལ། དེ་ཡང་སེམས་དགེ་བས་ཀུན་ནས་བསླངས་པའི་སྒོ་གསུམ་གྱི་བྱ་བ་
གང་བྱས་ཀྱི་འབྲས་བུ་བདེ་བ་སྐྱེད་པར་འགྱུར་བ་ནི། རིན་ཆེན་ཕྲེང་བ་ལས། འདོད་
ཆགས་ཞེ་སྡང་གཏི་མུག་མེད། །དེས་བསྐྱེད་ལས་ནི་དགེ་བ་ཡིན། །ཞེས་པ་ལྟར།
འདི་ཕྱི་ཀུན་ཏུ་དགེ་བའི་སྒོ་གསུམ་གྱི་བྱ་བ་ཡིན་པས་ལས་དང༌། བདེ་འགྲོའི་རྒྱུ་ཡིན་
པས་ལམ་ཞེས་བྱའོ། །དབྱེ་ན། དེ་ཉིད་ལས། མི་གསོད་པ་དང་རྐུ་སྤོངས་དང༌། །

ལོག་རྫུན་ཕྲ་མ་རྩུབ་ཉིད་དང༌། །མ་འབྲེལ་སྨྲ་བ་ཡང་དག་སྡོམ། །ཆགས་དང་གནོད་
སེམས་མེད་པ་པས། །ཉིད་ཀྱི་ལྟ་བ་ཡོངས་སྤོང་བ། །འདི་དག་ལས་ལམ་དཀར་བཅུ་
སྟེ༑༑ཞེས་པ་ལྟར། སྲོག་གཅོད་པ་སྤངས་ཏེ་སྲོག་སྐྱོབ་པ་དང༌། ཁྱད་པར་དུ་གསོད་
ངེས་པའི་སྲོག་བསླུས་ན་ཕན་ཡོན་ལྷག་པར་ཆེ། དེ་ཡང་རང་གི་ཡིད་ལ་དམ་བཅའ་
བ་ནི་སེམས་ཅན་འདི་དང་འདི་ལྟ་བུའམ། གཏན་ནས་སྲོག་མི་གཅོད་དོ་སྙམ་པ་
སོགས་བླ་མའམ་རྟེན་དྲུང་དུ་ཁས་བླངས་པ་ནི་འགྱུར་སྟོབས་ཆེ། སྲོག་གཅོད་གཏན་
ནས་སྤོང་མི་ནུས་པའི་ལས་ངན་རྣམས་ཀྱི་ཧོར་ཟླ་དང་པོ་ཆོ་འཕྲུལ་ཟླ་བ་སོགས་ལ་
ཟླ་སྡོམ་ཙམ་དང༌། ལོ་དང་ཟླ་བ་ཁ་ཤས་རེ་ཙམ་དང༌། ཟླ་བ་བྱུང་ངོ་ཅོག་གི་ཚེས་
བརྒྱད་དང་བཅུ་དང་བཅོ་ལྔ་དང་གནམ་སྟོང་སོགས་ལ་སྡོམ་པ་བརྟན་པོ་བཟུང་ནུས་
ན༑ གྲོང་གི་བཤན་པའི་གཏམ་རྒྱུད་ལྟར་འབྲས་བུ་བདེ་སྡུག་སྤེལ་མར་མྱོང་བར་
གསུངས་པས་སྤང་བླང་གལ་ཆེའོ། །དེ་བཞིན་དུ་མ་བྱིན་ལེན་པ་སྤངས་ནས་སྦྱིན་པ་
གཏོང༌། མི་ཚངས་སྤྱོད་པ་སྤངས་ནས་ཚུལ་ཁྲིམས་(ཁྱིམ་པས་འདོད་ལོག་དང་དུས་ཁྲིམས།
རབ་བྱུང་བས་གཏན་ཁྲིམས། མཆན།}བསྲུང་བ་སྟེ་ལུས་ཀྱི་དགེ་བ་གསུམ། རྫུན་སྤངས་
ནས་བདེན་པར་སྨྲ། ཕྲ་མ་སྤངས་ནས་མཁོན་པ་བཟླུམ། ཚིག་རྩུབ་སྤངས་ནས་ཞི་
དལ་སྨྲ། ངག་བཀྱལ་སྤངས་ནས་བཟླས་བརྗོད་དང་དོན་དང་ལྡན་པའི་གཏམ་སྨྲ་བ་
སྟེ་ངག་གི་དགེ་བ་བཞི། བརྣབ་སེམས་སྤངས་ནས་ཆོག་ཤེས་པ། གནོད་སེམས་
སྤངས་ནས་བྱམས་དང་སྙིང་རྗེ་སྒོམ་པ། ལོག་ལྟ་སྤངས་ནས་ཡང་དག་པའི་ལྟ་བ་རྒྱུད་
ལ་བརྟེན་པ་སྟེ་ཡིད་ཀྱི་དགེ་བ་གསུམ་དང་བཅུའོ། །དེ་ལྟར་བསོད་ནམས་ཆ་མཐུན་
གྱི་དགེ་བའི་འབྲས་བུ། ཆུང་ངུས་མི་དང་། འབྲིང་གིས་ལྷ་མ་ཡིན་དང་། ཆེ་བས་འདོད་
ཁམས་གྱི་ལྷར་སྐྱེ་ལ། དེའི་སྟེང་མི་གཡོ་བའི་ལས་ཞེས་བསམ་གཏན་བསྒོམ་པས་
ཁམས་གོང་མའི་ལྷར་སྐྱེའོ། །
བྱེད་པ་རྒྱུ་མཐུན་ནི་གང་དུ་སྐྱེས་ཀྱང་དགེ་བ་ལ་སྤྲོ་ཞིང་སྡིག་སེམས་ཆུང་། མྱོང་བ་
རྒྱུ་མཐུན་ནི་སྲོག་གཅོད་དང་སེམས་ཅན་ལ་བརྡུང་བརྡེག་སྤངས་པས་ཚེ་རིང་བ་དང་

ནད་ཉུང༌། མ་བྱིན་ལེན་པ་སྤངས་པས་ལོངས་སྤྱོད་དང་ལྡན་ཞིང་དགྲ་རྐུན་མེད།
འདོད་ལོག་སྤངས་པས་ཁྱིམ་ཐབས་མཛེས་ཤིང་དགྲ་ཟླ་ཉུང། རྫུན་སྤངས་པས་ཀུན་
གྱིས་བསྟོད་ཅིང་བྱམས། ཕྲ་མ་སྤངས་པས་འཁོར་གཡོག་གུས། ཚིག་རྩུབ་སྤངས་
པས་སྙན་པ་ཐོས། ངག་འཁྱལ་སྤངས་པས་ཚིག་བཙུན། བརྣབ་སེམས་སྤངས་པས་
བསམ་དོན་འགྲུབ། གནོད་སེམས་སྤངས་པས་འཚེ་བ་དང་བྲལ། ལོག་ལྟ་སྤངས་
པས་ལྟ་བ་བཟང་པོ་རྒྱུད་ལ་སྐྱེའོ། །དབང་གི་འབྲས་བུ་ནི། ཡང་རིམ་པར། ལོ་ཏོག་
མཐུ་ཆེ་བ།༡ དུས་སུ་སྨིན་པ།༢ གཞན་དུ་མི་འགྱུར་བ།༣ འབྲས་བུ་བསྲུང་བ།༤ རོ་
ཞིམ་པ།༥ གཏན་དུ་ལོ་ལེགས་པ།༦ འབྲུ་ཆེ་བ།༧ ལུས་ལ་ཕན་པ།༨ རང་གི་ལོངས་
སྤྱོད་པར་འགྱུར་བ་དང༌།༩ འབྲུ་མང་ཞིང་འཕེལ་སྐྱེད་ཆེ་བའོ། །༡༠ དང་པོ། མི་ནི་
གླིང་བཞི་གླིང་ཕྲན་བརྒྱད་ན་གནས་པ་རྣམས་ཡིན་ལ། དེ་ལའང་རྒྱུ་རྣམ་པར་དཀར་
བ་དང་། དཀར་ནག་འདྲེས་མ་སོགས་འཕེན་བྱེད་ཀྱི་ལས་དང་མཚུངས་ལྡན་ཚེ་བསོད་
རིགས་རུས། འབྱོར་རྒུད་སོགས་གོང་སྨོས་ལྟར་ལས་སྣ་ཚོགས་ཀྱིས་མི་ཕལ་བ་དང་།
ལས་ཁྱད་པར་ཅན་གྱིས་མིའི་འབྲས་བུ་ཞེས། རྒྱུ་དགེ་བ་འབྲིང་གིས་མངོན་མཐོའི་
ཡོན་ཏན་བདུན་ལྡན་དང༌། ཆེ་བས་འཁོར་ལོས་སྒྱུར་བའི་རྒྱལ་པོར་སྐྱེ་ལ། དང་པོ་
ནི༑ སློབ་དཔོན་དབྱིག་གཉེན་གྱིས། ཚེ་རིང་དེ་བཞིན་ནད་མེད་དང་། །གཟུགས་དང་
སྐལ་པ་དེ་བཞིན་རིགས། །ནོར་དང་ཤེས་རབ་དག་དང་ལྡན། །ཡོན་ཏན་མདོ་སྡེ་དག་
ལས་གསུངས། །ཞེས་པས་དེ་དག་གི་ལས་དམིགས་བསལ་ནི། ཡང་དེ་ཉིད་ལས།
གསོད་སར་ཆུད་པ་ལེགས་བཏང་དང༌། །དེ་བཞིན་སྲོག་གི་ཕན་གདགས་ཞིང་། །སྲོག་
ཆགས་འཚེ་བ་ལས་ལྡོག་པ། །ཚེ་རིང་པ་ནི་ཐོབ་པར་འགྱུར།༡།ནད་པ་བསྙེན་བཀུར་
བྱས་སྨན་པ། །སྨན་ནི་རབ་ཏུ་སྦྱིན་པ་དང༌། །སྲོག་ཆགས་བོང་བ་དབྱུག་སོགས་ཀྱིས།།
མི་འཚེ་བས་ན་ནད་མེད་ཉིད།༢།ཁྲོ་བ་མེད་ལ་བརྟེན་པ་དག །བརྒྱ་བྱིན་པས་ནི་
གཟུགས་བཟང་ཉིད།༣།ཕྲག་དོག་མེད་པའི་འབྲས་བུ་ནི། །སྐལ་བ་བཟང་པོ་ཡོངས་
སུ་བཤད།༤།དམ་པ་མཆོད་ཅིང་བསྙེན་བཀུར་བྱས། །ང་རྒྱལ་སྤངས་པས་རིགས་

མཐོར་འགྱུར།༥།སྦྱིན་བྱེད་རྐུ་བ་ལས་ལྡོག་པས།།ལོངས་སྤྱོད་ཕུན་སུམ་ཚོགས་ཐོབ་
འགྱུར།༦།དགེ་དང་སྡིག་པ་གང་ཡིན་ཞེས། །ཡང་དག་འདྲི་ལ་བརྩོན་པ་དང་། །ཆོས་
ཀྱི་བསྟན་ཆོས་སྦྱིན་པ་ཡིས། །བློ་གྲོས་རྒྱ་ཆེན་ཐོབ་པར་འགྱུར།༧།ཞེས་དང༌། ཡང༌།
སྦྱིན་པས་ལོངས་སྤྱོད་དང༌། ཚུལ་ཁྲིམས་ཀྱིས་འཁོར། བཟོད་པས་གཟུགས། བརྩོན་
འགྲུས་ཀྱིས་ཆོས་ཕུན་སུམ་ཚོགས་པ་སྟེ། ཕུན་སུམ་ཚོགས་པ་བཞི་ལྡན་ཞེས་གྲགས་སོ།།
གཉིས་པ། འཁོར་ལོས་སྒྱུར་བ་ནི། མཚན་ཉིད་ཡོངས་སུ་རྫོགས་པའི་འཁོར་སྒྱུར་ནི་
ཚེ་ལོ་དཔག་མེད་ནས་བརྒྱད་ཁྲིའི་བར་དུ་བྱུང་ལ། སྟོབས་ཀྱིས་འཁོར་ལོས་སྒྱུར་བ་
ནི་ཚེ་ལོ་བརྒྱ་པ་མན་ཆད་ལ་ཡང་འབྱུང་བར་གསུངས་ལ། དེའི་རྒྱུ་དགེ་བཅུ་ཆེས་ཆེར་
སྤྱད་ཅིང་། ཁྱད་པར་དུ་དེ་བཞིན་གཤེགས་པའི་མཆོད་རྟེན་བཞེངས་པ་དང༌། བྱམས་
པ་བསྒོམ་པ་དང༌། གནོད་སེམས་སྤངས་པ་སོགས་ཀྱི་འབྲས་བུའོ། །སྤྱིར་མིའི་སྐྱེ་
གནས་སུ་སྐྱེ་རྒ་ན་འཆིའི་སྡུག་བསྔལ་གྱི་ཆུ་བོ་བཞི་དང་། འབྱོར་རྒུད་འདུ་འབྲལ།
འདོད་པ་ཐོག་ཏུ་མི་ཁེལ་བ་དང་། མི་འདོད་པ་ཐོག་ཏུ་འབབས་པ། དགྲ་སྡང་བ་དང་
འཕྲད་དོགས། གཉེན་བྱམས་པ་དང་བྲལ་དོགས་སོགས་སྡུག་བསྔལ་གྱི་རང་བཞིན་
ལས་མ་འདས་པ་ནི་མཐོང་ཆོས་སོ། །
གཉིས་པ་ལྷ་མིན་ནི། གནས་རི་རབ་ཀྱི་ཆུ་མཚམས་མན་ཆད་ཀྱི་ཁོང་སེང་ན་རིམ་
པར་ལྷ་མ་ཡིན་གྱི་དབང་པོ་སྒྲ་གཅན་འཛིན་དང༌། རབ་རྒོད་དང༌། མགུལ་ཕྲེང༌།
གསེར་གྱི་ས་གཞིའི་སྟེང་ན་ཐག་བཟངས་རིས་ཀྱི་གནས་ཡོད་ལ། ལོངས་སྤྱོད་ནི་སུམ་
ཅུ་རྩ་གསུམ་གྱི་ལྷ་ལ་འགྲན་ནུས་པ་ཡོད། དེར་སྐྱེ་བའི་རྒྱུ་ཕྲག་དོག་གིས་ཀུན་ནས་
བསླངས་པ་གོང་སྨོས་ལྟར་ཟག་བཅས་ཀྱི་དགེ་བའི་འབྲས་བུ་ཡིན་པས། བྱེད་མྱོང་
གི་རྒྱུ་མཐུན་གཅིག་གིས་གཅིག་ལ་ཕྲག་དོག་སྟེ་རྟག་ཏུ་འཐབ་ཅིང་རྩོད་པ་དང་གཡུལ་
འགྱེད་པས་སུམ་ཅུ་རྩ་གསུམ་པའི་ལྷ་དང་འཐབ་པའི་ཚེ་གཡུལ་ཉེས་པ་སོགས་སྡུག་
བསྔལ་ལོ། །གསུམ་པ་ལྷའི་འགྲོ་བ་ལ་འདོད་ཁམས་ཀྱི་ལྷ་དྲུག་ནི་རིམ་པར། རྒྱལ་
ཆེན་རིས་བཞི་ནི་རི་རབ་ཀྱི་བང་རིམ་བཞི་དང༌། རི་བདུན་དང༌། ནམ་མཁའ་ལ་ཉི་

ཟླ་གཟའ་སྐར་རྣམས་དང༌། ཁོར་ཡུག་གོས་སྔོན་ཅན་དང༌། གཞན་ཡང་འཛམ་བུའི་
གླིང་དག་ན་གནས་སོ། །རི་རབ་ཀྱི་སྟེང་ན་སུམ་ཅུ་རྩ་གསུམ་པ་སྟེ། དབུས་སུ་ལྷ་
དབང་བརྒྱ་བྱིན་གྱི་ཕོ་བྲང་རྣམ་པར་རྒྱལ་བའི་ཁང་བཟང་གི་མཐའ་བསྐོར་དུ་ཉེ་དབང་
སུམ་ཅུ་རྩ་གཉིས་ཀྱི་ཁང་པས་བསྐོར་ནས་ཡོད་པ་ལ་གྲོང་ཁྱེར་ལྟ་ན་སྡུག་ཅེས་སྟོབས་
འབྱོར་དང་ལོངས་སྤྱོད་མངོན་པར་མཐོ་བ་རབ་ཏུ་རྒྱས་པ་ཡོད་དོ། །རི་རབ་ཀྱི་ཟུར་
ཅོག་བཞི་ལ་གནོད་སྦྱིན་ལག་ན་རྡོ་རྗེ་གོས་སྔོན་ཅན་གྱི་གནས་ཡོད། དེའི་སྟེང་ན་
གྲོང་དང་དགོན་པའི་ཚུལ་གྱིས་ནམ་མཁའ་ལ་ཡས་རིམ་དུ། ལྷ་མིན་དང་འཐབ་པ་
མེད་པས་འཐབ་བྲལ་དང༌། བྱང་ཆུབ་སེམས་དཔའ་སྐྱེ་བ་གཅིག་གིས་ཐོགས་པ་ཤ་
སྟག་པ་རྣམས་བཞུགས་ཤིང་ཐེག་ཆེན་གྱི་ཆོས་ཀྱིས་དགའ་བས་དགའ་ལྡན་དང༌།
རང་གི་སྤྲུལ་པ་ལ་ལོངས་སྤྱོད་པས་འཕྲུལ་དགའ་དང་། གཞན་གྱི་སྤྲུལ་པ་ལ་ཐུན་
མོང་དུ་ལོངས་སྤྱད་པས་གཞན་འཕྲུལ་དབང་བྱེད་དེ། འདོད་ལྷ་རིགས་དྲུག་པོ་ཕལ་
ཆེར་ལྷ་འཆི་འཕོ་ལྟུང་བའི་སྡུག་བསྔལ་གྱི་རང་བཞིན་ཅན་ཡིན་པས་དཔེར་ན། སུམ་
ཅུ་རྩ་གསུམ་པ་ལ་མཚོན་ན་མི་ལོ་བདུན་བརྒྱའི་བར་དུ་ཉ་བྱེ་ཚན་ལ་ཕོག་པ་ལྟ་བུའི་
སྡུག་བསྔལ་མྱོང་ནས་སླར་ངན་འགྲོར་ལྟུང་བར་གསུངས། དེའི་སྟེང་ནས་རིམ་པར་
ཁམས་གོང་མའི་ལྷ་གཟུགས་ཁམས་གནས་རིས་བཅུ་བདུན་ཞེས་བསམ་གཏན་དང་
པོ་ལ་ཚངས་རིས་དང༌། ཚངས་པ་འདུན་ན་འདོན་དང༌། ཚངས་ཆེན་དང་གསུམ།
བསམ་གཏན་གཉིས་པ་ལ་འོད་ཆུང་དང༌། ཚད་མེད་འོད་དང༌། འོད་གསལ་གྱི་ལྷ་
དང་གསུམ། བསམ་གཏན་གསུམ་པ་ལ་དགེ་ཆུང་དང༌། ཚད་མེད་དགེ་དང༌། དགེ་
རྒྱས་དང་གསུམ། བསམ་གཏན་བཞི་པ་ལ་སྤྲིན་མེད་འོད་དང་། བསོད་ནམས་སྐྱེས་
དང༌། འབྲས་བུ་ཆེ་བ་དང་གསུམ་སྟེ་བཅུ་གཉིས་པོ་ནི་སོ་སོའི་སྐྱེ་བོའི་ས་ཡིན་ལ།
འབྲས་བུ་ཆེ་བའི་གནས་དང་གྲོང་ལས་དགོན་པའི་ཚུལ་དུ་ལྷ་ཚེ་རིང་བོའམ་འདུ་ཤེས་
མེད་པའི་གནས་ཡོད། དེར་ནི་སྔར་འདུ་ཤེས་མེད་པའི་སེམས་ཐོབ་པའི་འབྲས་བུའི་
གནས་དེར་སྐྱེས་པས་ཐར་བར་རློམ་ནས་བསྐལ་ཆེན་ཁྲི་དྲུག་སྟོང་ལ་སེམས་སེམས་

7
བྱུང་འགགས་ཏེ་གནས་ཀྱང་སླར་འདུ་ཤེས་སྐྱེས་ནས་ཐར་པ་ཕྱིན་ཅི་ལོག་རེད་སྙམས་
པའི་ལོག་ལྟ་སྐྱེས་ཏེ་ངན་སོང་དུ་ལྟུང་བར་གསུངས་སོ། །
འཕགས་པའི་གནས་གཙང་མ་རིས་ཀྱི་ལྷ་ལྔ་ནི། མི་ཆེ་བ། མི་གདུང་བ། གྱ་ནོམས་
སྣང་བ། ཤིན་ཏུ་མཐོང་བ། འོག་མིན་གྱི་ལྷའོ། །གཟུགས་མེད་སྐྱེ་མཆེད་མུ་བཞི་ནི།
ནམ་མཁའ་མཐའ་ཡས་སྐྱེ་མཆེད། རྣམ་ཤེས་མཐའ་ཡས་སྐྱེ་མཆེད། ཅི་ཡང་མེད་
པའི་སྐྱེ་མཆེད། ཡོད་མིན་མེད་མིན་ཀྱི་སྐྱེ་མཆེད་དེ་སྲིད་པའི་རྩེ་མོའོ། །དེ་ལྟར་བསོད་
ནམས་ཆ་མཐུན་གྱི་དགེ་རྩ་ཞེས་འབྲས་བུ་འཁོར་བའི་གནས་ཡིན་པས་རང་རང་གི་
དབང་པོ་དང་སྐལ་བར་འཚམས་པའི་སྒོ་ནས་ཐོས་བསམ་སྒོམ་གསུམ་གྱིས་གཏན་
ལ་ཕབས་ཏེ་འཁོར་བའི་སྡུག་བསྔལ་ལས་ཐར་བའི་ཐབས་ལ་འབད་དགོས་ཏེ། ས་
སྙིང་འཁོར་ལོ་བཅུ་པའི་མདོ་ལས། དགེ་བ་དང་ནི་སྡིག་པའི་ཆོས། །མ་ཐོས་བར་དུ་
ཤེས་མི་འགྱུར། །དེ་བཞིན་དགེ་དང་སྡིག་པའི་ཆོས། །ཐོས་ནས་རྣམ་པར་ཤེས་པར་
བྱ། །ཞེས་པ་ལྟར། ཐོས་བསམ་ཁ་ནང་དུ་བསྐོར་ནས་རང་རྒྱུད་ལ་སྦྱར་ཏེ་འཁོར་འདས་
ཀྱི་དགེ་རྩ་སོ་སོར་ཤེས་པར་བྱ་དགོས། ཐར་པ་དམ་པའི་རྒྱུ་ཚད་མེད་བཞི། ཕར་
ཕྱིན་དྲུག །བསམ་གཏན་བཞི། གཟུགས་མེད་བཞི། ཞི་ལྷག་གཉིས་ལ་སོགས་པ་
ཐམས་ཅད་རྫོགས་པའི་བྱང་ཆུབ་ཁོ་ན་བསྒྲུབ་འདོད་ཀྱི་ངེས་འབྱུང༌། སྙིང་རྗེ། དད་
པ་གསུམ་གྱིས་ཀུན་ནས་བསླང་བའི་དགེ་བའི་འབྲས་བུ་ཐར་པ་ཞེས་འཁོར་བའི་སྡུག་
བསྔལ་ལས་ཐར་ཏེ་ཉན་རང་བྱང་སེམས་གསུམ་གང་རུང་གི་གོ་འཕང་ཐོབ་པར་
འགྱུར་ལ། སློབ་དཔོན་ཆེན་པོ་བཻ་རོ་ཙ་ནས། ཚིག་གི་རྩ་བ་མ་བཅད་དོན་གྱི་རྩ་བ་ཆོད།།
ཚིག་གི་རྩ་བ་བཅད་ན་ནམ་མཁའི་མཐའ་དང་འདྲ། །དོན་གྱི་རྩ་བ་བཅད་ན་ཚིག་མཐའ་
དེ་རུ་རྫོགས། །ཞེས་པ་ལྟར། དོན་གནད་དུ་དྲིལ་ནས་ཉམས་སུ་ལེན་བྱ་ནི། རྒྱུ་
བསོད་ནམས་དགེ་བའི་བློ་གསུམ་གོང་ནས་གོང་དུ་འཕེལ་བར་བྱ་བའི་རྐྱེན་བློ་ལྡོག་
རྣམ་པ་བཞིས་རང་རྒྱུད་ལས་སུ་རུང་བར་བྱས་ཏེ། ལམ་ཐམས་ཅད་ཀྱི་རྨིང་རྡོ་སྐྱབས་
སུ་འགྲོ་བ་ནས་བཟུང༌། ལམ་གྱི་དངོས་གཞི་ཡོངས་སུ་རྫོགས་པ་རེ་རེ་ནས་ཕན་ཡོན་

བཤད་པ་ལྟར་བསགས་སྦྱངས་རྣམས་འཆད་འགྱུར་བཞིན་ཤེས་རབ་ཆེན་པོའི་རྩིས་
ཟིན་པའི་སྒོ་ནས་སྦྱོར་དངོས་རྗེས་གསུམ་ཚང་བས་བླ་མའི་མན་ངག་ཇི་ལྟ་བ་བཞིན་
ཉམས་སུ་བླངས་ན་འབྲས་བུ་ཚེ་འདིར་སངས་རྒྱས་ཀྱི་གོ་འཕང་ཐོབ་པར་འགྱུར་བ་
ནི་མན་ངག་གི་གཞུང་རྣམས་དང༌། སྔོན་བྱོན་གྲུབ་དབང་རྣམས་ཀྱི་རྣམ་ཐར་ཚད་
མས་ཀྱང་གྲུབ་མོད། དེ་ཡང་ཆོས་དང་བླ་མ་ཡ་བྲལ་དུ་མ་སོང་པའི་སྒོ་ནས་ཉམས་
སུ་ལེན་དགོས། དཔལ་ས་ར་ཧས། དོན་དམ་ལྷན་ཅིག་སྐྱེས་པའི་ཡེ་ཤེས་ནི། །ཚོགས་
བསགས་སྒྲིབ་པ་དག་པའི་ལག་རྗེས་དང་། །རྟོགས་ལྡན་བླ་མའི་བྱིན་རླབས་ཁོ་ན་
ལས༑ ༑ཐབས་གཞན་བསྟེན་པ་རྨོངས་པར་ཤེས་པར་བྱ། །ཞེས་སོ། །དེ་བཞིན་དུ།
ཕལ་པོ་ཆེའི་མདོ་ལས། དཔེར་ན་ཡུལ་པ་སོ་ནམ་མཁན་གྱི་མིས། །རང་གི་ཞིང་བསྐྱུར་
གཞན་ལ་ལེགས་བསླབ་ཀྱི། །སྟོན་ཐོག་སྨིན་དུས་རང་ལ་མེད་པ་བཞིན། །ཤེས་
ནས་མ་བསྒོམས་ཆོས་ཀྱང་དེ་དང་མཚུངས། །ཞེས་པ་ལྟར། སྔོན་འགྲོའི་ཆོས་འདི་
ལས་མང་མི་དགོས་ཉུང་ན་མི་འཐུ་བའི་ལམ་ཁ་ཚང་ཡིན་པས་བཤད་ཡམ་དང་ཐོས་
ལོ་ཙམ་དུ་མི་བཞག་པར་རང་རྒྱུད་ཆོས་དང་འདྲེས་ངེས་ཀྱི་བླ་མ་དམ་པའི་གདམས་
ངག་ཕུ་ཐག་ཆོད་པར་བྱའོ། །དགེ་བའི་རྒྱུ་འབྲས་ཀྱི་རིམ་པའོ།། །།གསུམ་པ་བསྐྱར་བརྡབ་
ཀྱི་ཚུལ་དུ་ཐམས་ཅད་ལས་ཀྱི་རང་བཞིན་དུ་བསྟན་པ་ནི། དེ་ལྟར་སྲིད་པའི་རྩེ་མོ་
ནས་དམྱལ་བ་ཡན་ཆད་ཀྱི་བདེ་སྡུག་གི་སྣང་བ་ཐམས་ཅད་ལས་འབའ་ཞིག་ལས་
བྱུང་བ་ཡིན་ཏེ། མདོ་སྡེ་ལས་བརྒྱ་པ་ལས། ལས་རྣམས་ཀྱང་ནི་སྣ་ཚོགས་ལས།
དེ་ཡིས་འགྲོ་འདི་སྣ་ཚོགས་བྱས། །ཞེས་སོ། །དེ་བཞིན་དུ་ལས་དགེ་སྡིག་གང་ལ་
སྲེད་ཞེན་ཆགས་པའི་དབང་གིས་འཁོར་བ་མཐའ་མེད་དུ་འཁྱམས་པ་ཡིན་ཏེ། རྒྱ་
ཆེན་རོལ་པ་ལས། སྲེད་སྲིད་མ་རིག་དབང་གིས་འགྲོ་བ་རྣམས། །ལྷ་དང་མི་དང་ངན་
སོང་གནས་གསུམ་པོ། །འགྲོ་བ་ལྔ་ཡི་གནས་སུ་མི་མཁས་འཁོར། །དཔེར་ན་རྫ་
མཁན་འཕང་ལོ་འཁོར་བ་བཞིན། །ཞེས་པ་ལྟར། ངན་སོང་གསུམ་དང་མཐོ་རིས་མི།
ལྷ་ལྷ་མིན་གཉིས་གཅིག་ཏུ་བསྡོམ་པའི་འགྲོ་བ་ལྔ་པོ་འདི་རུ་རྫ་མཁན་གྱི་འཕང་ལོ་

ལྟ་བུའམ། བུམ་ནང་དུ་བུང་བ་བཙུད་པ་ལྟར་ཐར་བའི་དུས་མེད་པར་ཡང་ཡང་བདེ་
སྡུག་རེས་མོས་འཁོར་ཞིང་འགྲོ་བས་ན་འཁོར་བའམ་འགྲོ་བ་ཞེས་བྱ་ལ། བསྟན་
བཅོས་དྲན་པ་ཉེར་བཞག་ལས། གཙང་མའི་གནས་རྣམས་མ་གཏོགས་པ། །སྣ་ཚོགས་
ལས་ཀྱི་ཆ་ནས་སུ། །ཁྲོས་པ་གང་དུའང་མི་ལྟུང་བ། །སེམས་ཅན་གང་ཡང་ཡོད་མ་
ཡིན། །ཡང་དང་ཡང་དུ་དམྱལ་བ་ནས། །ཟངས་ཞུན་བསྐོལ་མ་གང་འཐུངས་པ། །
རྒྱ་མཚོའི་ནང་གི་ཆུ་ལ་ཡང༌། །དེ་ཡི་ཚད་ཀྱང་ཡོད་མ་ཡིན། །ཁྱི་དང་ཕག་ཏུ་གྱུར་པ་
ན། །མི་གཙང་བ་ནི་གང་ཟོས་པ། །རི་ཡི་རྒྱལ་པོ་ལྷུན་པོ་ཡི། །ཚད་ལས་ཤིན་ཏུ་
ལྷག་པར་འགྱུར། །མཛའ་བཤེས་རབ་ཏུ་བྲལ་བ་ཡི། །འཁོར་མི་དེ་ལྟར་གང་ངུས་
པ། །མིག་གི་མཆི་མའི་ཐིགས་པ་ཡི། །སྣོད་དུ་རྒྱ་མཚོའང་རུང་མ་ཡིན། །ཕན་ཚུན་
དག་ཏུ་རྩོད་པའི་ཕྱིར། །མགོ་བོ་བཅད་པ་གང་ཡིན་པ། །སྤུངས་ན་དེ་ལྟར་མཐོ་བ་ནི། །
ཚངས་པའི་འཇིག་རྟེན་ལས་ཀྱང་ཐལ། །ཞེས་པ་ལྟར། གོང་སྨོས་བཞིན་ཟག་བཅས་
ཀྱི་ལས་ཀྱིས་འཕང་བའི་ཁམས་གསུམ་གྱི་སེམས་ཅན་ཐམས་ཅད་འདུ་བྱེད་ཀྱི་སྡུག་
བསྔལ། འགྱུར་བའི་སྡུག་བསྔལ། སྡུག་བསྔལ་གྱི་སྡུག་བསྔལ་གསུམ་གྱི་རང་བཞིན།
མེ་འོབས་དང༌། གཅན་གཟན་དང་དུག་སྦྲུལ་གྱི་ཚང་སྒོའམ། གཤེད་མ་རལ་གྲི་
ཐོགས་པ་དྲུང་ན་འདུག་པ་ལྟ་བུ་མ་བྱུང་བར་བློ་སྦྱང་། ངེས་འབྱུང་གཏིང་ཚུགས་པ་
ཞིག་རྒྱུད་ལ་མ་སྐྱེས་ན་ཆོས་གང་བསྒྲུབ་གནད་དུ་མི་འགྲོ། ཐོས་བསམ་ཅི་ཙམ་བྱས་
རུང་། བླ་མ་མིག་དྲེད། གདམས་ངག་རྣ་དྲེད། གྱོང་པོ་སྣུམ་དྲེད། དམ་ཉམས་ཆོས་
དྲེད་ཀྱི་རྒྱུ་ལས་གྲོལ་བའི་དུས་མེད་པས་དགེ་སྡིག་གི་རྒྱུ་འབྲས་ཕྲ་ཞིང་ཕྲ་བ་ནས་ཤེས་
པར་བྱ་ལ་སྤངས་བླང་གི་གནས་མིག་ནང་དུ་རྡུལ་ལ་བཙའ་བ་ལྟ་བུ་ཞིག་མ་བྱུང་ན་
ཆོས་པའི་མིང་ཐོགས་ཀྱང་དེ་ཙམ་མོ། །
དེ་ལྟར་མཐོ་རིས་ལྷ་མི་གཉིས་ཀྱི་གནས་སུ་སྐྱེས་ཀྱང་གལ་ཏེ་དགེ་བའི་ལྷག་མ་འགའ་
མེད་པ་རྣམས་བསོད་ནམས་ཀྱི་འཕེན་པ་ཟད་ནས་ངན་འགྲོར་སྐྱེ་བ་ནི། ལས་བརྒྱ་
པ་ལས། ལུས་ཅན་དག་གི་ལས་རྣམས་ནི། །བསྐལ་པ་བརྒྱར་ཡང་ཆུད་མི་ཟ། །ཚོགས་

ཤིང་དུས་ལ་བབ་པ་ན། །འབྲས་བུ་སྨིན་པ་ཉིད་དུ་འགྱུར། །ཞེས་པ་ལྟར། དཔེར་ན་
བྱ་ནམ་མཁར་འཕུར་བ་དབྱིངས་མཐོ་སར་ཕྱིན་ཚེ་བྱ་དེའི་གྲིབ་མ་མི་མངོན་ཀྱང༌།
གྲིབ་མ་མེད་པ་མ་ཡིན་ཏེ་མཐར་ས་ལ་བབ་ཚེ་གྲིབ་མ་དངོས་སུ་ཡོད་པ་ལྟར་དགེ་
སྡིག་གི་འབྲས་བུ་འདིའོ་ཞེས་འཕྲལ་འཕྲལ་དུ་མི་མངོན་ཀྱང་། མཐར་ཅིས་ཀྱང་མྱོང་
དགོས། རང་རེ་རྣམས་ལྟ་ཅི་བདག་ཅག་གི་སྟོན་པས་ཀྱང་རྒྱུ་འབྲས་བདེན་པ་བསླུ་
མེད་བདག་གིར་མཛད་ཚུལ་ཤཱཀྱའི་གྲོང་དུ་མཉན་ཡོད་གྱི་རྒྱལ་པོ་འཕགས་སྐྱེས་པོའི་
དམག་འོང་དུས་ཀྱི་གཏམ་རྒྱུད་སོགས་དང༌། རྫུ་འཕྲུལ་ཅན་གྱི་མཆོག་མོའུ་འགལ་
བུ་མུ་སྟེགས་པས་བརྡུང་བའི་གཏམ་རྒྱུད་དང༌། འཕགས་པ་ཀླུ་སྒྲུབ་ཀྱི་མགུལ་རྩ་
འཇག་མས་བསྡམ་སྟེ་སྐུ་བགྲོང་པའི་ལོ་རྒྱུས་སོགས་ལས་ཀྱི་འབྲས་བུ་ནི་ནམ་ཡང་
ཆུད་མི་ཟ་བས་དགེ་སྡིག་གི་ལས་ཆུང་ངུ་ལའང་བརྙས་པ་མི་བྱ་བར་སྤང་བླང་བྱ་
དགོས། མདོ་མཛངས་བླུན་ལས། སྡིག་པ་ཆུང་ངུ་དག་ལ་ཡང༌། །མི་གནོད་སྙམ་དུ་
བརྙས་མི་བྱ། །མེ་སྟག་ཆུང་ངུ་དག་གིས་ཀྱང༌། །རྩ་ཕུང་རི་ཙམ་སྲེག་པར་བྱེད། །དགེ་
བ་ཆུང་ངུ་དག་ལ་ཡང༌། །མི་ཕན་སྙམ་དུ་བརྙས་མི་བྱ། །ཆུ་ཡི་ཐིགས་པ་བསོགས་པ་
ཡིས། །སྣོད་ཆེན་རིམ་གྱིས་འགེངས་པར་འགྱུར། །ཞེས་པ་ལྟར། སྔོན་དགེ་སློང་ཞིག་
འདུལ་བའི་ཉེས་བྱས་ཕྲ་མོ་ཙམ་ལ་འགལ་བའི་རྣམ་སྨིན་གྱིས་ཀླུ་ཨེ་ལེའི་འདབ་ཏུ་
སྐྱེས་པའི་ལོ་རྒྱུས་བཞིན་ནོ། །དེ་བཞིན་དུ་དགེ་བ་ཡང་སྔོན་མི་ཞིག་གིས་སྲན་མ་
སྤར་གང་སངས་རྒྱས་ལ་མཆོད་པའི་འབྲས་བུ་མི་དབང་རྒྱལ་པོ་ང་ལས་ནུས་སུམ་ཅུ་
རྩ་གསུམ་གྱི་ལྷ་གནས་མན་ཆད་ལ་དབང་བསྒྱུར་བའི་ལོ་རྒྱུས་བཞིན་དགེ་སྡིག་གི་
ལས་གང་བྱས་ཐམས་ཅད་ཀུན་སློང་གི་ཁྱད་པར་གཙོ་ཆེ། དཔེར་ན་ཤིང་སྡོང་པོ་ཞིག་
གི་རྩ་བ་སྨན་ཡིན་ན་དེའི་འབྲས་བུ་ཡང་སྨན་ཡིན་པ་དེ་བཞིན་དུ་རྩ་བ་དུག་ཡིན་ན་
འབྲས་བུ་ཡང་དུག་ཡིན་པ་ལྟར། ཀུན་སློང་ཆགས་སྡང་སོགས་ཀྱིས་བསྐྱེད་པའི་དགེ་
བ་ལྟར་སྣང་བ་ཞིག་བྱས་ཀྱང་དོན་མི་དགེ་བར་འགྱུར་ལ། ཀུན་སློང་རྣམ་པར་དག་
པས་མི་དགེ་བ་ལྟར་བྱས་རུང་དོན་དགེ་བར་འགྱུར་བའང་ཡོད་དེ། ཡོན་ཏན་མཛོད་

ལས༑ རྩ་བ་སྨན་དུ་མཆིས་ན་མྱུ་གུའང་སྨན། །རྩ་བ་དུག་ཡིན་མྱུ་གུ་སྨོས་ཅི་དགོས། །
བསམ་པ་དགེ་དང་མི་དགེའི་བྱེ་བྲག་ལས། །དགེ་སྡིག་གཟུགས་བརྙན་ཆེ་ཆུང་རྗེས་
མི་འགྲོ། །ཞེས་པ་ལྟར། རང་འདོད་ཀྱི་ཞེན་འཁྲིས་རྩ་བ་ནས་མེད་དུས་བྱང་ཆུབ་
སེམས་དཔའ་རྣམས་ལ་ལུས་ངག་གི་མི་དགེ་བ་བདུན་པོ་དངོས་སུ་གནང་བའི་སྐབས་
ཡོད་དེ། དཔེར་ན་དེད་དཔོན་སྙིང་རྗེ་ཆེན་པོས་མི་ནག་མདུང་ཐུང་ཅན་བསད་པ་དང༌།
བྲམ་ཟེ་ཁྱེའུ་སྐར་མའི་ལོ་རྒྱུས་ལྟར་སྲོག་གཅོད་པ་དང་མི་ཚངས་སྤྱོད་པ་ཡང་དེ་ལྟ་
བུ་ལ་གནང་བ་ཡིན་གྱི། ཆགས་སྡང་རང་རྒྱུད་པ་ནི་ནམ་ཡང་གནང་བ་མེད་དོ། །མ་
བྱིན་ལེན་པ་ཡང་ཕྱུགས་པོ་སེར་སྣ་ཅན་གྱི་ལོངས་སྤྱོད་ཐབས་ཀྱིས་བླངས་ཏེ་དཀོན་
མཆོག་ལ་མཆོད་པ་དང་། ངན་སློང་ལ་སྦྱིན་པ་གཏོང་བ་སོགས་ཀྱི་ཆེད་དུ་གནང་ལ།
དེའི་འགྲེས་རྫུན་སྨྲ་བ་ཡང་སེམས་ཅན་གྱི་སྲོག་སྐྱོབ་ཕྱིར་དང༌། བླ་མ་དཀོན་མཆོག་
གི་དཀོར་སོགས་བསྲུང་བའི་ཆེད་དུ་གནང་ལ། ཕྲ་མ་ནི་དགེ་བ་བྱེད་པ་ཞིག་དང་སྡིག་
པ་ལ་དགའ་བའི་མི་གཉིས་གྲོགས་མཐུན་པོ་ཡོད་ན། སྡིག་སེམས་ཅན་གྱི་སྐྱོན་དེས་
གཅིག་ཤོས་ལོག་ལམ་དུ་བསྒྱུར་གྱིས་དོགས་ནས་དེ་གཉིས་དབྱེན་བྱེད་པ་ལྟ་བུའི་ཆེད་
དུ་གནང་བ་དང་། ཚིག་རྩུབ་ནི་འཇམ་པོས་མི་འདུལ་བའི་རིགས་བཙན་ཐབས་སུ་
ཆོས་ལ་གཟུད་པ་དང༌། གཞན་ཡང་གདམས་ངག་གིས་རྗེས་སུ་འཛིན་པའི་སྐབས་
སྐྱོན་ཡོན་དབྱེ་བསལ་གྱི་ཐབས་སུ་མཚང་ལ་རྒོལ་བ་སོགས་ཀྱི་ཆེད་དུ་གནང་བ་དང༌།
ངག་བཀྱལ་ནི་གཏམ་ལ་དགའ་བའི་མི་ཁ་ཅིག་ཐབས་ཀྱིས་བྲིད་དེ་ཆོས་སྒོར་གཞུག་
པའི་ཆེད་དུའམ། ཡུན་རིང་གི་ནད་པ། ཤུལ་རིང་གི་མགྲོན་པོ། སེམས་སྡུག་བསྔལ་
གྱིས་ནོན་པ་སོགས་ལ་གནང་སྟེ་གཞན་དུ་ནི་མ་ཡིན། དེ་བཞིན་དུ་རྣམ་པར་དཀར་
བ། རྣམ་པར་གནག་པ། དཀར་ནག་འདྲེས་མ། བྱས་ཤིང་བསགས་པ། མ་བྱས་ཤིང་
བསགས་པ། བྱས་བསགས་གཉིས་ཀ་སོགས་ཞིབ་ཏུ་ཤེས་པར་བྱས་ལ་སྤང་བླང་བྱ།
ཡིད་ཀྱི་ཉེས་པ་གསུམ་པོ་ནི་ཀུན་སློང་དགེ་བར་བསྒྱུར་དུ་མེད་ཅིང་རྣམ་རྟོག་ངན་པ་
གཅིག་སྐྱེ་ཕྱིན་ཆད་མི་དགེ་བར་འགྱུར་བས་ནམ་ཡང་གནང་བའི་སྐབས་མེད་དོ། །

དེ་ལྟར་ལས་དགེ་བ་དང་མི་དགེ་བའི་བྱེད་པོ་ནི་སེམས་ཁོ་ན་ཡིན་པས་རྟག་ཏུ་རང་
སེམས་བརྟགས་ཏེ་དགེ་བ་གང་བསྒྲུབ་ཀུན་སློང་ངན་པར་འདུག་ན་བཟང་པོར་བསྐྱུར།
མི་བཏུབ་ན་དགེ་བ་དེ་བཤོལ་ན་དགའ། སོ་སོའི་སྐྱེ་བོའི་ས་ན་ཀུན་རྟོག་ངན་པ་རྒྱུད་
ལ་མི་སྐྱེ་བ་མི་འོང་བས་རྒྱུན་དུ་དྲན་ཤེས་བག་ཡོད་དང་ལྡན་པ་གལ་ཆེ།གོང་སྨོས་
ལྟར་རང་གིས་ཚེ་འདིར་སྡིག་ཆེན་པོ་བསགས་པ་མེད་ནའང་ཚེ་རབས་ནས་མྱོང་འགྱུར་
གྱི་ལས་བསགས་པ་གྲངས་ཀྱིས་མི་ཆོད། ད་ལྟ་དགེ་བ་འབའ་ཞིག་བྱེད་པ་དང༌། སྟོང་
ཉིད་བསྒོམ་པ་རྣམས་ལ་ཕྱི་མར་མྱོང་འགྱུར་གྱི་ལས་བག་ཉལ་དུ་ཡོད་པ་རྣམས་གཉེན་
པོས་མངོན་དུ་ཕྱུང་ནས་ཚེ་འདིར་སྡུག་བསྔལ་བའང་ཡོད་དེ། རྡོ་རྗེ་གཅོད་པ་ལས།
ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་བྱང་ཆུབ་སེམས་དཔའ་མནར་ཞིང་རབ་
ཏུ་མནར་བར་འགྱུར་ཏེ། དེ་མ་འོངས་པ་ན་མྱོང་འགྱུར་གྱི་ལས་ཚེ་འདིར་སྨིན་པའོ།།
ཞེས་དང་། དེ་བཞིན་དུ་སྡིག་པ་འབའ་ཞིག་བྱེད་པ་ལའང་དགེ་བའི་ལས་ཀྱིས་བདེ་
བ་མྱོང་འགྱུར་ཕྲ་མོ་ཡོད་པ་འཕྲལ་དུ་སྨིན་ནས་ཟད་པ་ཡང་ཡོད་ལ། རྒྱལ་ཚབ་
བཻཌཱུར་ཡའི་བསོད་ནམས་ཟད་ཁར་དང་པོ་ཞག་བདུན་རིན་པོ་ཆེའི་ཆར་བབས་པ་
དང་། རིམ་བཞིན་གོས་དང་འབྲུའི་ཆར་བབས། མཐར་སའི་ཆར་བབས་ཏེ་ཐམས་
ཅད་ས་འོག་ཏུ་ནོན་ནས་ཤི་སྟེ་དམྱལ་བར་སྐྱེས་པའི་ལོ་རྒྱུས་ལྟར་རོ། །དགེ་བ་ཅན་
ལ་ལྟར་སྣང་སྡུག་བསྔལ་འབྱུང་བ་དང་། སྡིག་པ་ཅན་ལྟར་སྣང་སྐྱིད་པོར་འདུག་པ་
ཐམས་ཅད་ཀྱང་སྔོན་ལས་ཀྱི་འཕྲོ་ཡིན། ད་ལྟ་རང་གི་དགེ་སྡིག་གང་བྱས་ཕྱི་མའམ།
ཕྱི་མའི་ཕྱི་མ་ལ་སྨིན་པར་ངེས་པས། གོང་སྨོས་ལྟར་དུས་རྟག་ཏུ་རྒྱུ་འབྲས་ཀྱི་གནས་
ལ་ཡིད་ཆེས་བསྐྱེད་པ་གལ་ཆེ། ལྟ་བ་མཐོན་པོའི་ཆོས་སྐད་ཀྱིས་རྒྱུ་འབྲས་ཁྱད་དུ་
གསོད་པར་མི་བྱ་སྟེ། ཨོ་རྒྱན་ཆེན་པོས། རྒྱལ་པོ་ཆེན་པོ། ངའི་གསང་སྔགས་འདི་
ལྟ་བ་གཙོ་ཆེ། ལྟ་བའི་ཕྱོགས་སུ་སྤྱོད་པ་མ་ཤོར་བར་མཛོད། དེ་ཤོར་ན་དགེ་སྟོང་སྡིག་
སྟོང་ནག་པོ་ཁ་འབྱམས་བདུད་ཀྱི་ལྟ་བ་རུ་འགྲོ་ཞེས་གསུངས་པ་དང༌། ཕ་དམ་པ་
རིན་པོ་ཆེས། སྟོང་ཉིད་རྟོགས་དུས་སྡིག་པ་བྱས་པས་གནོད་དམ་མི་གནོད་ཞུས་པས།

སྟོང་ཉིད་རྟོགས་ན་སྡིག་པ་བྱ་དོན་མེད། སྟོང་ཉིད་རྟོགས་པ་དང་སྙིང་རྗེ་སྐྱེ་བ་དུས་
མཉམ་ཞེས་གསུངས་པ་ལྟར་ལྟ་སྤྱོད་ཡ་མ་བྲལ་བའི་ཉམས་ལེན་ནི་ཆོས་ལ་ཞུགས་
པའི་དོན་པོ་ཡོད་དེས་ཆོག་ཡིན་པས་གདམས་པའི་སྙིང་པོར་འཛིན་དགོས། དུས་
དང་རྣམ་པ་ཀུན་ཏུ་དགེ་བ་ཕྲ་མོ་ཚུན་ཆད་དམ་པ་གསུམ་གྱིས་ཟིན་པའི་སྒོ་ནས་ཉམས་
སུ་ལེན། སྡིག་པའི་ལས་ཕྲ་མོ་ཙམ་ཡང་མི་བྱ་སྙམ་དུ་དམ་བཅའ། ནང་པར་ལྡང་བའི་
ཚེ་ཡང་རྨི་ལམ་དུ་སྡིག་སེམས་བྱུང་ན་བཤགས་སྡོམ་བྱ། དགེ་བར་བྱུང་ན་དགའ་བ་
བསྒོམ་སྟེ་བསྔོ་བ་བྱ། དེ་རིང་གི་ཉི་མ་འདི་ལ་ཡང་དགེ་བ་ཅི་ནུས་བསྒྲུབ། སྡིག་པ་
ཅི་ནུས་སྤང་སྙམ་པའི་མོས་འདུན་བྱ། ནུབ་མོ་ཉལ་བའི་ཚེ་དྲན་མེད་དུ་མི་ཉལ་བར་
ངས་དེ་རིང་གི་ཉི་མ་འདི་ལ་སྙིང་པོ་ཅི་ལོན། ལས་དགེ་སྡིག་ཅི་ལྟ་བུ་བྱས་སྙམ་དུ་
དཔྱད། དགེ་བ་འགྲུབ་པར་འདུག་ན་དགའ་བ་བསྒོམ་ལ་གོང་ལྟར་བསྔོ་བ་བྱ། མི་
དགེ་བའི་ལས་བྱས་པར་འདུག་ན་འགྱོད་པ་བསྐྱེད་དེ་སྙིང་ཐག་པ་ནས་བཤགས་
སྡོམ་བྱ། དེ་བཞིན་དུ་དུས་དང་རྣམ་པ་ཐམས་ཅད་དུ་དྲན་ཤེས་དང་མ་བྲལ་བའི་སྒོ་
ནས་ཕྱི་ནང་སྣོད་བཅུད་ཀྱི་སྣང་བ་ཐམས་ཅད་ལ་ཨ་འཐས་ཀྱི་བདེན་ཞེན་མི་བྱ་ཞིང་
བདེན་མེད་སྒྱུ་མའི་རྣམ་རོལ་ཏུ་བློ་སྦྱང༌། ཇི་སྐད་དུ། ལྕགས་ཀྱི་གོང་བུ་ཆུང་ཡང་དེ་
ཉིད་གཏིང་དུ་འགྲོ། །དེ་ཉིད་སྣོད་དུ་བྱས་ན་ཆེ་ཡང་ཁ་རུ་འཕྱོ། །ཞེས་པ་ལྟར་གང་
ཟག་གི་རྒྱུད་ཚོད་དང་བསྟུན་དགོས་མོད་ཀྱང་། དོན་གྱི་སྙིང་པོ་རྟག་པར་རང་རྒྱུད་
དགེ་བ་དང་དྲང་པོའི་ལམ་ལ་བཞག་ནས་བློ་ལས་སུ་རུང་བར་བྱ་བ་ནི་འདི་ཡན་ཆད་
གྱི་བློ་ལྡོག་བཞི་པོའི་དོན་ཧྲིལ་གྱིས་དྲིལ་བ་ལྟ་བུ་ཡིན་པས། དེ་ལྟར་བྱས་ན་དགེ་བ་
གང་བྱས་ཐམས་ཅད་ཤུགས་ཀྱིས་དམ་པ་གསུམ་དང་འབྲེལ་ཞིང༌། ཇི་སྐད་དུ། དགེ་
བ་ཅན་སྨན་གྱི་སྡོང་པོ་འདྲ། །གང་བསྟེན་བསྟེན་པ་ཀུན་རྒྱལ་ནས་གདའ། །ཞེས་པ་
ལྟར། རང་གི་བློ་ལས་སུ་རུང་བའི་མཐུ་ལ་བརྟེན་ནས་འབྲེལ་ཚད་ཀྱི་བློ་ཁ་ཡང་དག་
པའི་ལམ་ལ་བསྒྱུར་ནུས་ཤིང་། རང་གཞན་གྱི་དགེ་བ་རླབས་པོ་ཆེ་གོང་ནས་གོང་
འཕེལ་དུ་འགྱུར། སྐྱེ་བ་ནས་ཚེ་རབས་ཐམས་ཅད་དུ་ངན་སོང་ངན་འགྲོ་ལོག་པར་

ལྟུང་བའི་གནས་སུ་མི་སྐྱེ་ཞིང༌། མཐོ་རིས་ལྷ་དང་མིའི་ལུས་རྟེན་ཁྱད་པར་ཅན་ཐོབ།
དེ་ལྟ་བུའི་ཆོས་ལྡན་གྱི་གང་ཟག་དེ་གང་དུ་གནས་པའི་ཡུལ་ཕྱོགས་ཙམ་དུ་ཡང་དགེ་
ཞིང་བཀྲ་ཤིས་པ་དང་། རྟག་ཏུ་ལྷས་བསྲུང་བར་འགྱུར་བ་ཡིན་ནོ། །ཐམས་ཅད་ལས་
ཀྱི་རང་བཞིན་དུ་བསྟན་པའི་རིམ་པའོ། །ཞར་བྱུང་རང་སྐྱོན་སུན་འབྱིན་གྱི་ཆེད་དུ་
གདམས་པ་ནི། །ཆོས་ལམ་ཞུགས་ཀྱང་ཉེས་སྤྱོད་མི་སྡོམ་ཞིང༌། །ཞེས། དང་པོ་ངེས་
འབྱུང་གིས་ཀུན་ནས་བསླང་བའི་ཆོས་ཀྱི་ལམ་ལ་ཞུགས་པ་ཞེས་འཁོར་བའི་སྡུག་
བསྔལ་ལས་ཐར་ཐབས་ཉམས་སུ་ལེན་པ་ལ་ཟེར་བ་ཡིན། དེ་ལ་འཇུག་སྒོ་དང་པོ་
ནང་པ་སངས་རྒྱས་པའི་ཁྱད་ཆོས་སྐྱབས་སུ་འགྲོ་བ་ཡིན་པས། སྐྱབས་གསུམ་འཛིན་
པའི་དགེ་བསྙེན་ནི་ཁྱིམ་པས་ཀྱང་མ་ཐོབ་ཐབས་མེད་པས་བླ་སློབ་གཉིས་ཀས་གལ་
ཆུང་མི་བྱ་བར་སྐྱབས་སྡོམ་འབོག་པ་ཆོ་ག་ལྟར་བྱས་ལ། བསླབ་བྱ་འཆད་འགྱུར་
སྐྱབས་འགྲོའི་སྐབས་བཞིན་ཉམས་སུ་ལེན་དགོས། དེའི་སྟེང་དུ་བསྙེན་གནས་ཀྱི་
སྡོམ་པ་ནི། ཨོ་རྒྱན་པདྨས། དགེ་བ་མཐའ་དག་མ་ལུས་གསོ་བ་དང་། །སྡིག་པ་མ་
ལུས་རྣམ་པར་སྦྱོང་བ་སྟེ། །དགེ་གསོ་ཕྱིར་དང་སྡིག་པ་རྣམ་སྦྱོང་ཕྱིར། །དེ་བཞིན་
གཤེགས་པས་གསོ་སྦྱོང་བཀའ་སྩལ་ཏོ། །
ཞེས་པ་ལྟར། བསྲུང་བྱ་ཚུལ་ཁྲིམས་ཀྱི་ཡན་ལག་བཞི། བག་ཡོད་ཀྱི་གཅིག བརྟུལ་
ཞུགས་ཀྱི་གསུམ་དང་བརྒྱད། དང་པོ་ཉེས་སྤྱོད་སྡོམ་པ་ཚུལ་ཁྲིམས་ཀྱི་ཡན་ལག་ནི་
མ་པ་ཐམས་ཅད་ཀྱི་རྩ་བ་ཡིན་པས་ན་རྩ་བ་བཞི་ཞེས་ལུས་ཀྱི་ལས་གསུམ། ངག་
གི་རྫུན་ཏེ་བཞི་པོ་ཕྲ་མོ་ནས་སྤང་། གཉིས་པ་བག་ཡོད་ཀྱི་ཡན་ལག་འབྲུ་ཆང་སོགས་
མྱོས་བྱེད་ཀྱི་བཟའ་བཏུང་ཐམས་ཅད། གསུམ་པ་བརྟུལ་ཞུགས་ཀྱི་ཡན་ལག་ནི་བྱིས་
པའི་སྤྱོད་པ་བརྟུལ་ཏེ་སྤྱོད་པ་བཟང་པོར་ཞུགས་པའི་དོན་ཡིན་པས། འཕྱོར་སྒེགས་
ཀྱི་བསམ་པས་དྲི་བཟང་པོ་ལུས་ལ་བསྐུ་བ། རིན་པོ་ཆེ་སོགས་ཕྲེང་བས་ལུས་བརྒྱན་
པ། གཞན་རྣ་ཆ་གདུ་བུ་སོགས་རྒྱན་གྱི་རིགས་བྱེད་གསུམ། རྩེད་མོ་དང་བཞད་གད་
ཀྱི་ཆེད་འཆོང་རྒྱུགས་སོགས་དང་གཏམ་སྣ་ཚོགས་སྨྲ་བ་སྟེ་གར་གྱི་རྣམ་པ། གླུ་དང་

རོལ་མོ་འབུད་དཀྲོལ་སོགས་གར་གྱི་རིགས་བྱེད་གསུམ། ཉིན་ཕྱེད་ཕན་ཆད་ཁ་
སྐོམ་སེལ་བྱེད་ཀྱི་ཇ་དང་ཆུ་ཙམ་ལས་བཟའ་བ་དང་བཅའ་བའི་རིགས་ཐམས་ཅད།
ཁྲུ་གང་ལས་མཐོ་བའི་སྟན་ནམ་གཞན་ཡང་དར་གོས་སྟག་གཟིགས་སོགས་རིན་ཐང་
ཆེ་བའི་སྟན་སྤང་བ་སྟེ། གར་སོགས་རྩེད་མོའི་རིགས་བྱེད་གསུམ་གཅིག་དང་། ཕྲེང་
སོགས་རྒྱན་གྱི་རིགས་བྱེད་གསུམ་གཅིག་ཏུ་བརྩི། དུས་མིན་ཟས་དང་སྟན་གཉིས་
གཅིག་ཏུ་བརྩི་བ་བརྟུལ་ཞུགས་ཀྱི་ཡན་ལག་གསུམ་སྟེ་བརྒྱད་པོ་འདི། དེ་རིང་གི་ཉི་
མ་མ་ཤར་གོང་ནས་སང་གི་ཉི་མ་མ་ཤར་བར་བསྲུང་བ་ནི་དུས་ཁྲིམས། ཇི་སྲིད་
འཚོའི་བར་ཁས་ལེན་པ་ནི་གཏན་ཁྲིམས་གོ་མིའི་དགེ་བསྙེན་དུ་གྲགས་སོ། །གོང་
སྨྲོས་ལྟར་རྩ་བ་བཞི་ཆང་དང་ལྔ་པོ་སྤོང་བ་ཡོངས་༼ནང་གསེས་དབྱེ་བའི་སྲོལ་ཡོད། མཆན།
རྫོགས་དགེ་བསྙེན། སྲོག་གཅོད་ཙམ་སྤོང་བ་སྣ་གཅིག །མ་བྱིན་ལེན་དང་
གཉིས་ཀ་སྤོང་བ་སྣ་འགའ། རྫུན་དང་གསུམ་སྤོང་བ་ཕལ་ཆེར་སྤྱོད་པའི་དགེ་བསྙེན།
མི་ཚངས་སྤྱོད་པ་སྤོང་པ་ཚངས་སྤྱོད་དགེ་བསྙེན་ནོ། །གང་བསྲུང་རྒྱུ་དེ་ཁས་ལེན་
དུས་བདག་ཚངས་པར་སྤྱོད་པའི་དགེ་བསྙེན་དུ་བཟུང་དུ་གསོལ་ཞེས་པ་ལྟ་བུའི་ཁས་
ལེན་དགོས། དགེ་ཚུལ་སློང་གཉིས་ཀྱི་བསླབ་པ་ནི་གཞན་འདུལ་བའི་གཞུང་ལས་
ཤེས་སོ། །གང་ཁས་བླངས་པ་དེ་མ་བསྲུང་ན་བཅས་སྡིག་ཚུལ་འཆལ་དུ་འགྱུར་བས་
དགེ་འདུན་གྱི་སྡེ་ལ་མི་དབང་བ་སོགས་ཉེས་པ་ཤིན་ཏུ་ཆེ་སྟེ། སྙིང་གི་ཐུར་མ་ལས།
ཚུལ་ཁྲིམས་འཆལ་བས་ས་ནི་གོམ་པ་གང༌། །ཟས་ནི་ཁམ་གཅིག་བཏུང་བ་ཆུ་ཕོར་
གང་། །ཙམ་ཞིག་དགེ་འདུན་རྫས་ལ་ལོངས་སྤྱོད་ན། །ལོག་འཚོ་ཡིན་ཏེ་དམྱལ་བར་
སྐྱེ་བར་གསུངས། །ཞེས་པ་ལྟར། ད་དུས་སྔོན་འགྲོ་གོ་ལོ་ཐོས་ལོ་ཙམ་མམ་ཐུན་མོང་
དགེ་སྦྱོར་ཙམ་ལ་སྙེམ་ནས་དཀོར་ནག་ཚམ་ཚོམ་མེད་པ་ལ་སྤྱོད་པ་མང་པོ་འདུག་
མོད་ཀྱང༌། ལོག་འཚོ་ལ་ཅུང་ཙམ་འཛེམ་བག་རེ་མ་མཛད་ན། ཚུལ་ཁྲིམས་དག་
རུང་སྤོང་ཀློག་གི་ཡོན་ཏན་གང་ཡང་མེད་ཚེ་དད་གཤིན་གྱི་རྫས་ལ་སྤྱད་པ་རྣམས་
ཀྱིས་ཕྱི་མར་བུ་ལོན་འཇལ་དགོས་པར་གསུང་པ་དང་། ཁྱིམ་པ་ཡིན་ཀྱང་ཆོས་ལམ་ལ

ཞུགས་པ་ཡིན་ཞེས་བསླབ་སྡོམ་གང་ཡང་མེད་ན་དེ་ཙམ་མོ། །སྡོམ་པ་ཐོབ་ནས་བསྲུང་
བའི་ཕན་ཡོན་ནི། ཏིང་འཛིན་རྒྱལ་པོ་ལས། བསྐལ་པ་བྱེ་བ་གངྒཱའི་བྱེ་སྙེད་དུ། །
དང་བའི་སེམས་ཀྱིས་ཟས་དང་སྐོམ་རྣམས་དང༌། །གདུགས་དང་བ་དན་མར་མེའི་
ཕྲེང་བ་ཡིས། །སངས་རྒྱས་བྱེ་བ་ཁྲག་ཁྲིག་རིམ་གྲོ་བྱས། །གང་ཞིག་དམ་ཆོས་རབ་
ཏུ་འཇིག་པ་དང་། །བདེ་གཤེགས་བསྟན་པ་འགག་པར་འགྱུར་བའི་ཚེ། །ཉིན་མཚན་
དུ་ནི་བསླབ་པ་གཅིག་སྤྱོད་པ། །བསོད་ནམས་འདི་ནི་དེ་བས་ཁྱད་པར་འཕགས། །
ཞེས་པ་ལྟར། སྔོན་བསྟན་པ་དར་བའི་ཚེ་སྡོམ་པ་ཡོངས་རྫོགས་ཇི་སྲིད་དུ་བསྲུང་བ་
ལས་ད་རེས་ཉིན་གཅིག་ལ་སྡོམ་པ་སྣ་གཅིག་བསྲུང་བའི་ཕན་ཡོན་ཆེ། ཁྱད་པར་དུ་
བྱང་ཆུབ་སེམས་ཀྱིས་ཟིན་པའི་སྡོམ་པའི་ཕན་ཡོན་ནི་ཚད་མེད། རྡོ་རྗེ་ཐེག་པའི་ལྷ་
སྔགས་ཀྱི་རྣལ་འབྱོར་དང་འབྲེལ་ནས་ཉམས་སུ་བླངས་ན་ཚེ་འདིར་ཕྱག་རྒྱ་ཆེན་པོའི་
རིག་འཛིན་ཐོབ་པར་གསུངས་པས་ལམ་ཡང་དག་པ་ལ་ཞུགས་འདོད་རྣམས་ཀྱིས་
དང་པོ་ནས་ནམ་མཁར་སྤར་ཟིན་ལྟ་བུའི་མི་འགྲུབ་པའི་ཆེན་པོ་ཞིག་ལ་མི་རློམ་པར་
བསླབ་པ་འདི་དག་བསྲུང་འཚམས་ཤེས་པར་བྱས་ནས་སྤང་བླང་བྱ་བ་ནི་གནད་དོ། །
ཐེག་ཆེན་སྒོར་ཞུགས་གཞན་ཕན་སེམས་དང་བྲལ། །ཞེས་སྙིང་རྗེ་ཆེན་པོས་ཀུན་
ནས་བསླང་སྟེ་གཞན་དོན་བྱང་ཆུབ་མཆོག་ཏུ་སེམས་བསྐྱེད་དེ་ཐེག་ཆེན་གྱི་སྒོར་ཞུགས་
ནས་བཟུང་སྟེ། རང་དོན་ཞི་བདེ་དོན་གཉེར་གྱི་བློས་ཉན་རང་དུ་སེམས་བསྐྱེད་ན་
ཉེས་པ་ཚད་མེད་པ་ནི། སྡུད་པ་ལས། གལ་ཏེ་བསྐལ་བ་བྱེ་བར་དགེ་བའི་ལས་
ལམ་བཅུ། །སྤྱད་ཀྱང་རང་རྒྱལ་དགྲ་བཅོམ་ཉིད་ལ་འདོད་བསྐྱེད་ན། །དེ་ཚེ་ཚུལ་
ཁྲིམས་སྐྱོན་བྱུང་ཚུལ་ཁྲིམས་ཉམས་པ་ཡིན། །སེམས་བསྐྱེད་དེ་ནི་ཕས་ཕམ་པས་
ཀྱང་ཤིན་ཏུ་ལྕི། །ཞེས་སོ། །
ལས་དང་པོ་པས་བྱང་སྡོམ་རྒྱས་བསྡུས་གང་རུང་གི་སྒོ་ནས་ཉིན་རེ་བཞིན་གསོ་སྦྱོང་
བྱ་ཞིང༌། བསླབ་པ་ཚུལ་བཞིན་བསྲུང་བའི་ཕན་ཡོན་ནི། །མདོ་ལས། གང་ལ་སྙིང་
རྗེ་མཆིས་པ་དེ་ལ་བྱང་ཆུབ་ཀྱི་སེམས་མཆིས་སོ། །གང་བྱང་ཆུབ་ཀྱི་སེམས་མཆིས་

པ་དེ་ལ་སངས་རྒྱས་མཆིས་སོ། །ཞེས་སོགས་ཕན་ཡོན་མཐའ་ཡས། དེ་ལྟར་ཕན་
ཡོན་དང་ཉེས་དམིགས་དྲན་ཤེས་བག་ཡོད་དང་ལྡན་པའི་སྒོ་ནས་སྤང་བླང་དང་དངོས་
སམ་བརྒྱུད་དེ་གཞན་ཕན་ཁོ་ན་ཉམས་སུ་ལེན་ཚུལ་འཆད་འགྱུར་སེམས་བསྐྱེད་སྐབས་
ལྟར་ལག་ཏུ་ལེན་དགོས་སོ། །དབང་བཞི་ཐོབ་ཀྱང་བསྐྱེད་རྫོགས་མི་སྒོམ་པའི། །
ལམ་གོལ་འདི་ལས་བླ་མས་བསྒྲལ་དུ་གསོལ། །ཞེས་ཡིད་ཆེས་ཀྱི་དད་པས་ཀུན་ནས་
ཇི་བསླང་སྟེ་རྡོ་རྗེ་ཐེག་པའི་ལམ་གྱི་འཇུག་སྒོའམ་རྩ་བ་སྨིན་བྱེད་ཀྱི་དབང་ཡིན་ཏེ།
སྐད་དུ། དབང་མ་ཐོབ་ན་དངོས་གྲུབ་མེད། །བྱེ་མ་བཙིར་བས་མར་མི་འབྱུང་། །
ཞེས་པ་ལྟར་དབང་ཐོབ་དགོས་ལ། ཐོབ་པ་ཙམ་གྱིས་མི་ཆོག །དབང་གི་སྲོག་རྒྱུད་
ལ་འཛིན་པ་དམ་ཚིག་ལ་རག་ལས་པས་ན་དེ་ལའང་རྩ་བ་དང་ཡན་ལག་གི་དམ་ཚིག་
སྤྱི་དང༌། དབང་བཞི་སོ་སོའི་དམ་ཚིག་རྣམས་གཞན་དུ་ཤེས་པར་བྱས་ལ་མ་ཉམས་
པར་བསྲུངས་ན། ལམ་གཞན་ལས་ཁྱད་པར་དུ་མས་འཕགས་པ་ཉི་ཟླའི་བགྲོད་པ་
ལྟ་བུ་ཀུན་བཟང་རྡོ་རྗེ་འཆང་གི་གོ་འཕང་ཚེ་གཅིག་གིས་ཐོབ་ངེས་ལ། ཉམས་ན་རྡོ་
རྗེ་མནར་མེད་ཀྱི་དམྱལ་བར་འགྲོ་བ་ལས་འགྲོ་ས་གཞན་མེད་པ་གསར་རྙིང་གི་རྒྱུད་
སྡེ་ཞལ་མཐུན་པ་ཡིན། པད་སྡོང་བརྩེགས་པ་ལས། མ་ཉམས་བསྲུང་ན་དོན་འབྲས་
འགྲུབ། །ཉམས་ན་ཡུན་རིང་སྡུག་བསྔལ་མྱོང༌། །ཞེས་སོ། །དེ་ལྟར་སྡོམ་པ་གསུམ་
པོ་ངོ་བོ་གནས་འགྱུར་ཡོན་ཏན་ཡར་ལྡན་གྱི་ཚུལ་དུ་གང་ཟག་གཅིག་གི་རྒྱུད་ལ་འགལ་
མེད་ཉམས་སུ་ལེན་དགོས་ན། ལམ་གྱི་སྤང་བླང་ཇི་བཞིན་མི་ཤེས་པའམ་ཤེས་ཀྱང་
ཉམས་སུ་མ་བླངས་པའི་ལམ་གོལ་འདི་ལས་བསྒྲལ་ཏེ་ཡང་དག་པའི་ལམ་ལ་འགོད་
པར་མཛད་དུ་གསོལ་ཞེས་གསོལ་བ་འདེབས་འཚལ། ལྟ་བ་མ་རྟོགས་ཐོ་ཅོའི་སྤྱོད་
པ་ཅན། །སྒོམ་པ་ཡེངས་ཀྱང་གོ་ཡུལ་འུད་གོག་འཐག །སྤྱོད་པ་ནོར་ཀྱང་རང་སྐྱོན་
མི་སེམས་པའི། །ཆོས་དྲེད་འདི་ལས་བླ་མས་བསྒྲལ་དུ་གསོལ། །ཞེས། ད་དུས་
རྫོགས་ཆེན་བསྟན་པའི་ཆོམ་རྐུན་མཁས་རློམ་ཁ་ཅིག་གིས་ཡིད་དཔྱོད་བློས་བྱས་ཀྱི་
ལྟ་བར་རྫོགས་ཆེན་དུ་བཏགས་པ་དང༌། ཐོས་ཆུང་བླན་སྒོམ་རང་འདོད་ཅན་ཁ་ཅིག་

གིས་སྟོང་འཛིན་གཉེན་པོའི་ཞེན་པ་ལ་ཁྲེགས་ཆོད་དུ་བཏགས་ནས་རྒྱུ་འབྲས་འཆོལ་
ཉོག་ཏུ་སྤྱོད་པ་སོགས་མང་པོ་བྱུང་བར་སྣང་པས། ཟབ་མོ་གདམས་ངག་གི་བཅུད་
དང་ལྡན་པའི་བླ་མ་དམ་པ་ལས་ཁྱད་པར་གྱི་ཁྲིད་ངོ་སྤྲོད་དམར་བཅིངས་སུ་ཐོབ་
དགོས་པ་དང༌། ལྟ་སྒོམ་གྱི་ཕུ་ཐགས་གཅོད་དགོས་པའི་ཆེད་དུ་གདམས་པ་ཡིན་
པས་དོན་གོ་བར་གྱིས་ལ་གསོལ་བ་འདེབས་འཚལ། ནངས་པར་འཆི་ཡང་གནས་
གོས་ནོར་ལ་སྲེད། །ན་ཚོད་ཡོལ་ཡང་ངེས་འབྱུང་སྐྱོ་ཤས་བྲལ། །ཐོས་པ་ཆུང་ཡང་
ཡོན་ཏན་ཅན་དུ་རློམ། །མ་རིག་འདི་ལས་བླ་མས་བསྒྲལ་དུ་གསོལ། །ཞེས། ཚིག་
དངོས་སུ་བསྟན་པས་གོ་སླ་མོད་ཀྱང་། ཚིག་རྗེས་སུ་དོན་དྲན་པར་བྱས་ཏེ་རང་སྐྱོན་
ངོས་བཟུང་སྟེ་ཡུལ་ཕུད། ངེས་འབྱུང་སྐྱོ་ཤས་ཀྱི་དགེ་བློ་གོང་འཕེལ་ལ་བརྩོན། རང་
རྒྱུད་ཀྱི་ཁེངས་པ་སྐྱངས་དགོས་པ་སོགས་ལ་དགོངས་ནས་གདམས་པ་ཡིན་པས་དོན་
ཤེས་པའི་སྒོ་ནས་གསོལ་བ་འདེབས་འཚལ། རྐྱེན་ཁར་འཆོར་ཡང་འདུ་འཛི་གནས་སྐོར་
སེམས། །དབེན་པ་བརྟེན་ཀྱང་རང་རྒྱུད་ཤིང་ལྟར་རེངས། །དུལ་བར་སྨྲ་ཡང་ཆགས་
སྡང་མ་ཞིག་པའི། །ཆོས་བརྒྱད་འདི་ལས་བླ་མས་བསྒྲལ་དུ་གསོལ། །གཉིད་འཐུག་
འདི་ལས་མྱུར་དུ་སད་དུ་གསོལ། །ཁྲི་མུན་འདི་ལས་མྱུར་དུ་དབྱུང་དུ་གསོལ། །
ཞེས། ཆོས་ཡང་དག་སྒྲུབ་པར་འདོད་པའི་ལམ་གྱི་བར་ཆད་འཇིག་རྟེན་ཚེ་འདིའི་
ཆེད་དུ་འདུ་བྱེད་རྐྱེན་ཁར་འཆོར་བའི་ལས་ལྷའི་བུའི་བདུད་ཅེས་གྲགས་སྙན་རྙེད་
བཀུར་ཏེ་མཐུན་ཕྱོགས་བཞི་དང༌། དེ་ལས་ལྡོག་ཕྱོགས་བཞི་མི་མཐུན་པ་སྟེ། འཇིག་
རྟེན་ཆོས་བརྒྱད་ཀྱི་རེ་དོགས་སྤང་དཀའ་ཞིང་བརྟགས་ན་ཆོས་པར་རློམས་པ་ཕལ་
ཆེར་གྱིས་འདི་ཁོ་ན་དོན་དུ་གཉེར་ཏེ། ཚོང་ཁེ་སྐྱེད་གྲོང་དགོན་གྱི་ཆེད་དུ་ཆགས་
སྡང་སོགས་འདུ་འཛི་སྣ་ཚོགས་ཀྱི་ཡོ་ལང་དང༌། གནས་སྐོར་ལྟ་བུའི་རྒྱལ་ཁམས་སུ་
འགྲོ་བར་སེམས་པ་དང༌། ལྟར་སྣང་རི་ཁྲོད་དང་དབེན་རིར་བརྟེན་ནའང་ཆོས་བརྒྱད་
ནང་ནས་མ་ཐུལ་བའི་རྐྱེན་གྱིས་རང་རྒྱུད་ལ་ཡོན་ཏན་གྱི་ལོ་འབྲས་མི་སྨིན་པ་ནི། སྡུད་
པ་ལས། གང་ཞིག་དཔག་ཚད་ལྔ་བརྒྱ་ཡོད་པའི་རི་ཡི་སུལ། །སྦྲུལ་གྱིས་གང་བར་

ལོ་མང་བྱེ་བར་གནས་བྱེད་ཀྱང༌། །དབེན་པོ་འདི་མི་ཤེས་པའི་བྱང་ཆུབ་སེམས་དཔའ་
དེ། །ལྷག་པར་ང་རྒྱལ་རྙེད་ནས་འདྲེ་པར་འགྱུར་བ་ཡིན། །ཞེས་པ་ལྟར། སླར་རྒྱུད་
ཇེ་གྱོང་ཇེ་རྩུབ་ཤིང་སྡོང་སྐམ་པོ་ལྟ་བུ་འཁོར་བ་ལས་འཕགས་པ་ལྟ་ཅི། ང་རྒྱལ་
དང་ཕྲག་དོག་གི་སྣོན་མར་སོང་བའི་མ་རིག་པ་དུ་མས་བསྒྲིབ་པའི་གཉིད་འཐུག་པོ་
ལྟ་བུ་འདི་ལས་སད་དེ་ཐར་པའི་ལམ་ཡང་དག་པ་སྣང་བར་མཛད་པ་དང༌། ཁྲི་མུན་
ནི་མངོན་བརྗོད་ཀྱི་སྐད་དེ་མ་རུང་པའི་བཙོན་ཁང་དང་མཚུངས་པར་ལྡན་པའི་སྡུག་
བསྔལ་འཁོར་བའི་བཙོན་དོང་འདི་ལས་མྱུར་དུ་ཐར་བ་ཞིག་བླ་མ་མཁྱེན་སྙམ་པའི་
གསོལ་བ་ཁ་ཙམ་མ་ཡིན་པར་སྙིང་ཁུང་རུས་པའི་གཏིང་ནས་འདེབས་པར་བྱའོ། །
དེས་རྒྱུ་འབྲས་ཞར་བྱུང་དང་བཅས་པའི་རིམ་པའོ།།
དྲུག་པ་བཤེས་གཉེན་བསྟེན་པའི་ཚུལ་ནི། བླ་མ་མ་བརྟེན་པར་སངས་རྒྱས་འགྲུབ་
པའི་ལོ་རྒྱུས་མདོ་རྒྱུད་གང་ལས་མ་གསུངས། མཐོང་ཆོས་སུ་ཡང་རང་བཟོ་དང་ཕོ་
ཚོད་ཀྱི་ས་ལམ་གྱི་ཡོན་ཏན་རྒྱུད་ལ་སྐེ་བ་ནི་གཅིག་ཀྱང་མེད། འདི་ལྟར་རང་དང་
བཅས་པའི་སེམས་ཅན་ཀུན་ལོག་པའི་ལམ་ལ་རྣམ་རིག་གཟོ་བ་ཉིད་དེ། ཐར་པ་
དང་ཐམས་ཅད་མཁྱེན་པའི་ལམ་ལ་ལོང་བ་བཤེས་མེད་ཐང་སྟོང་དུ་མགོ་འཁོར་བ་
དང་མཚུངས་པ་འདིའོ། །དེས་ན་དེད་དཔོན་ལ་མ་བརྟེན་པར་རིན་པོ་ཆེའི་གླིང་ནས་
ནོར་བུ་བླང་བའི་དཔེ་མེད། དེའི་ཕྱིར་དགེ་བའི་བཤེས་གཉེན་དང་དགེ་བའི་གྲོགས་
པོ་ནི་ཐར་པ་དང་ཐམས་ཅད་མཁྱེན་པའི་ལམ་ཡང་དག་པ་ལ་ཁྲིད་པའི་དེད་དཔོན་
དམ་པ་ཡིན་པའི་ཕྱིར་གུས་པས་བསྟེན་དགོས། དེ་ལ་དང་པོ་བླ་མ་བརྟག་པ། བར་
དུ་བླ་མ་བརྟེན་པ། ཐ་མ་དགོངས་སྤྱོད་བསླབ་པ་དང་གསུམ། དང་པོ་ལའང་བསྟེན་
བྱ་དང་སྤང་བྱ་གཉིས། དང་པོ་བསྟེན་བྱ་ནི། སྤྱིར་སོ་སོའི་སྐྱེ་བོའི་རྒྱུད་གྲོགས་ལ་
སོགས་པ་འཕྲལ་རྐྱེན་གྱིས་བསྒྱུར་སླ་བ་ཡིན་པས་དུས་དང་རྣམ་པ་ཀུན་ཏུ་དགེ་བའི་
བཤེས་གཉེན་དང་དགེ་བའི་གྲོགས་པོ་ལ་བསྟེན་ཏེ་གོང་མའི་རྗེས་སུ་སློབ་ནས་ཡོན་
ཏན་སྣ་རེ་ཡིན་ཀྱང་གོང་འཕེལ་གྱི་ཐབས་ལ་བརྩོན་དགོས། དེ་ཡང་ད་ལྟ་དུས་སྙིགས་

མར་སོང་བའི་གཤིས་དང་རང་རེ་ཉོན་མོངས་པ་ཇེ་ཧྲག་ཏུ་སོང་བའི་རྐྱེན་གྱིས་ལོག་
ལྟའི་མིག་སྐྱོན་ཆེ་བ་དང༌། སྔོན་སྦྱངས་སྨོན་ལམ་དམན་པའི་སྐལ་མེད་མང་པོ་དུས་
གཅིག་ཚོགས་པ་དང༌། བདུད་ཀྱི་བར་ཆད་ཅི་རིགས་སུ་བརྫུས་ནས། ལྟ་སྣང་ལོག་
ལམ་དུ་བསྒྱུར་བའི་མཐུས། རྒྱུད་སྡེ་རིན་པོ་ཆེ་རྣམས་ནས་བཤད་པའི་མཚན་ཉིད་
ཐམས་ཅད་ཡོངས་སུ་རྫོགས་པའི་བཤེས་གཉེན་ནི་རྙེད་པར་དཀའ་ཡང༌།
བྱའི་བླ་མ་དེ་དག་ལ་སྤྱིར་ཡོན་ཏན་འདི་དག་ཚང་དགོས་གསུངས། ཕྱི་སོ་ཐར། ནང་
གང་བསྟེན་
བྱང་སེམས། གསང་བ་གསང་སྔགས་ཏེ་སྡོམ་པ་གསུམ་དང་ལྡན་པས་རྒྱུད་གཙང་བ།
མདོ་རྒྱུད་བསྟན་བཅོས་ཀྱི་གནས་ལ་མ་རྨོངས་པས་ཐོས་པ་ཆེ་བ། སེམས་ཅན་ཐམས་
ཅད་ལ་ཤིན་ཏུ་བརྩེ་བའི་སྙིང་རྗེས་རྒྱུད་བརླན་པ། ཕྱི་སྡེ་སྣོད་གསུམ་དང༌། ནང་གསང་
སྔགས་དང་རྒྱུད་སྡེ་བཞིའི་ཆོ་ག་ལ་མཁས་པ། དོན་ཉམས་སུ་བླང་པ་ལ་བསྟེན་ནས་རང་རྒྱུད་
ལ་སྤངས་རྟོགས་ཀྱི་ཡོན་ཏན་ཁྱད་པར་ཅན་མངོན་དུ་གྱུར་པ། སྦྱིན་དང་སྙན་སྨྲ་དོན་
སྤྱོད་དོན་མཐུན་ཏེ་བསྡུ་བའི་དངོས་པོ་བཞིས་སྐལ་ལྡན་གྱི་སློབ་མ་སྡུད་པ་སྟེ་དེ་ལྟ་བུ་
ཞིག་བསྟེན་དགོས་གསུངས། ཁྱད་པར་དུ་གསང་སྔགས་རྡོ་རྗེ་ཐེག་པའི་མན་ངག་
གི་ཟབ་གནད་སྟོན་པའི་བླ་མ་ནི། རྒྱུད་སྡེ་རིན་པོ་ཆེ་ནས་ཇི་སྐད་བཤད་པའི་
སྨིན་བྱེད་དབང་གི་ཆུ་བོའི་ཟམ་མ་ཆད་པས་རྒྱུད་སྨིན་པ། དབང་དུས་སུ་ཁས་བླངས་
བའི་དམ་ཚིག་དང་སྡོམ་པའི་གནས་ལ་འགལ་བ་མེད་པ་ཉོན་མོངས་པ་དང་རྣམ་
རྟོག་ཆུང་བས་རྒྱུད་ཞི་ཞིང་དུལ་བ། གསང་སྔགས་རྡོ་རྗེ་ཐེག་པའི་ལམ་དང་འབྲས་
བུའི་རྒྱུད་དོན་ཁོང་དུ་ཆུད་པ། ཡི་དམ་ལྷའི་ཞལ་མཐོང་བ་སོགས་བསྙེན་བསྒྲུབ་ཀྱི་
རྟགས་རྫོགས་པ། གནས་ལུགས་ཀྱི་དོན་མངོན་དུ་གྱུར་ནས་རྟོགས་པས་བདག་རྒྱུད་
གྲོལ་བ། ཐུགས་རྒྱུད་སྙིང་རྗེས་གང་བས་གཞན་དོན་འབའ་ཞིག་གཉེར་བ། འཇིག་
རྟེན་ཚེ་འདིའི་ཞེན་པ་སྤངས་པས་བྱ་བ་ཉུང་བ། ཕྱི་མ་དང་དུ་བླང་བས་ནན་ཏན་
ཆོས་ལ་སེམས་པ། འཁོར་བ་སྡུག་བསྔལ་དུ་མཐོང་བས་ཐུགས་རྒྱུད་སྐྱོ་ཤས་ཆེ་ཞིང་
གཞན་ཡང་དེ་ལ་བསྐུལ་བ། གང་ལ་གང་འདུལ་གྱི་སྒོ་ནས་གདུལ་བྱའི་སློབ་མ་

རྗེས་སུ་འཛིན་པའི་ཐབས་ལ་མཁས་པ། བླ་མའི་བཀའ་བཞིན་བསྒྲུབ་པས་བརྒྱུད་
པའི་བྱིན་རླབས་དང་ལྡན་པ་དེ་ལྟ་བུ་ཞིག་བསྟེན་དགོས་གསུངས་སོ།
ཁྱད་པར་མན་ངག་སྟོན་པའི་བླ་མ་ནི། རྒྱུད་ལས། མཁས་ཤིང་བྱ་བ་བྲལ་བ་དང་། །
ཆོས་ཉིད་དོན་ལྡན་ཚད་ཕེབས་པ། །འདོད་པའི་དོན་ལ་རྨོངས་པ་མེད། །གསང་
སྔགས་བླ་མའི་མཚན་ཉིད་དོ། །ཞེས་པ་ལྟར། རྒྱུད་དོན་བྱང་ཆུབ་ཀྱི་སེམས་ལ་
སྤུངས་ཤིང་གནས་ལུགས་ཀྱི་དོན་མངོན་སུམ་རྟོགས་པ་ནི་མཁས་པ་ཞེས་ཕུལ་དང་
མཆོག་ཡིན་ལ། ཆོས་བརྒྱད་སོགས་སྤྲོས་པའི་བྱ་བ་ནང་ནས་བྲལ་ཞིང༌། ལུང་
རིགས་དང་མཐུན་པའི་ཉམས་མྱོང་གི་ཚད་མའི་སྒོ་ནས་སློབ་མའི་རྒྱུད་ཚོད་དང་མཐུན་
པའི་དོན་སྟོན་ནུས་པའམ། རང་གི་ཚེ་རབས་ཀྱི་བླ་མ་ཞེས་དངོས་བརྒྱུད་ནས་གཞན་
དང་མི་འདྲ་བའི་དད་གུས་འཕེལ་བའམ། ཡང་ན་ཆོས་གང་གསུང་རང་རྒྱུད་ཀྱི་ཉོན་
མོངས་པའི་གཉེན་པོར་འགྲོ་ཞིང་སེམས་ལ་ཕན་ངེས་པའི་བླ་མ་དམ་པ་དང་ཕྲད་ན།
རྟགས་དང་ཆ་ལུགས་ཇི་ལྟར་འདུག་ཀྱང་བརྟེན་བྱ་ཡིན་ལ། གང་ལྟར། བརྒྱུད་པའི་
བྱིན་རླབས་ཐོབ་པའི་ལྟ་སྒོམ་སྤྱོད་པའི་ཁྲིད་ཉམས་མྱོང་གི་སྒོ་ནས་འཆད་ཤེས་པ་
ཞིག་ནི་ཅིས་ཀྱང་གལ་ཆེའོ། །
གཉིས་པ་སྤང་བྱ་ནི། རྒྱུད་ན་ཐོས་བསམ་བསྒོམ་གསུམ་མེད་ཀྱང་གོ་ས་ཙམ་གྱིས་ང་
རྒྱལ་བ། དེ་དག་ཅུང་ཟད་ཡོད་ཀྱང་བླ་མས་གནང་བ་མེད་བཞིན་ཆོས་བརྒྱད་དོན་
གཉེར་གྱིས་སྨིན་གྲོལ་རས་ཆོད་གཟུ་ལུམ་གྱིས་གཞན་རྗེས་སུ་འཛིན་པ། ཁ་ལྟ་སྐམ་
པོས་ཟབ་མོའི་གནད་འཆོལ་ཉོག་ཏུ་སྤྱོད་ཅིང་སྟོན་པ། ཡོན་ཏན་གང་ཡང་མེད་རུང་
མི་ནག་ཕོ་མོ་སོགས་ཀྱི་བཀུར་སྟིས་རྒྱགས་པས་རང་མཐོང་ཅན། བྱམས་སྙིང་རྗེ་
བྱང་ཆུབ་ཀྱི་སེམས་དང་བྲལ་བ་ནི་སྤང་བར་བྱའོ། །ལུང་ལས། སློབ་དཔོན་ཚད་
མར་མ་གྱུར་སྤྲེལ་འདྲའི་ལུང༌། །མན་ངག་ལོག་པའི་ལམ་དུ་ལྟུང་ཏ་རེ། །ཞེས་དང༌།
ཨོ་རྒྱན་ཆེན་པོས། བླ་མ་མ་བརྟགས་དུག་འཐུང་འདྲ། །སློབ་མ་མ་བརྟགས་གཡང་
མཆོང་འདྲ། །ཞེས་པ་ལྟར་རོ། །གོང་དུ་བཤད་པའི་ཡོན་ཏན་དེ་དག་ཚང་བའི་བླ་མ་

ནི༑ ཕྱོགས་བཅུའི་རྒྱལ་བ་ཐམས་ཅད་ཀྱི་ཐུགས་རྗེ་ཡེ་ཤེས་ཀྱི་རང་གཟུགས་གདུལ་
བྱའི་སེམས་ཅན་གྱི་དོན་དུ་གང་ཟག་མིའི་གཟུགས་སུ་བྱོན་པ་ཡིན་པར་ཤེས་དགོས།
ཐུགས་རྗེ་དང་བྱིན་རླབས་ཀྱི་ངོས་ནས་སངས་རྒྱས་དང་མཉམ་ཞིང་། བཟང་འབྲེལ་
ཚེ་གཅིག་སངས་རྒྱས་དང༌། ངན་འབྲེལ་འཁོར་བ་མཐའ་ཅན་དུ་འགྱུར་ངེས།
གཉིས་པ་བརྟེན་ཚུལ་དང༌། གསུམ་པ་དགོངས་སྤྱོད་བསླབ་པ་གཉིས་བསྡུས་ཏེ་
བསྟན་པ་ནི། རྗེ་མི་ལ་རས་པས་ལྷོ་བྲག་མར་པ་བརྟེན་པའི་ལོ་རྒྱུས་སོགས། གྲུབ་
པའི་དབང་ཕྱུག་དམ་པ་སྐུ་ཚེ་འདི་ཉིད་ལ་དོན་གཉིས་ལྷུན་གྲུབ་མངོན་དུ་མཛད་པའི་
གསར་རྙིང་གི་གྲུབ་པའི་དབང་ཕྱུག་དམ་པ་རྣམས་ཀྱི་རྣམ་ཐར་ལྟར་ཅི་བཞིན་པ་དུས་
དབང་གིས་འོང་བར་དཀའ་ཡང་། དམ་པ་དེ་དག་གི་རྣམ་ཐར་ལ་ཚད་བཙུགས་ནས་
དངོས་སུ་ཅི་ནུས་དང་། མ་འོངས་པ་ན་དེ་ལྟ་བུའི་དད་པ་དང་སྙིང་རུས་ལྡན་པས་བླ་
མ་མཉེས་པ་གསུམ་གྱི་སྒོ་ནས་བརྟེན་ཏེ་གདམས་ངག་མཐར་ཕྱིན་པའི་སྨོན་ལམ་
བཟང་པོ་གདབ། རྒྱས་པར་ནི་ཁྲིད་ཡིག་ཀུན་བཟང་བླ་མའི་ཞལ་ལུང་སོགས་ལ་
གཟིགས་མཛོད། བཤེས་གཉེན་བརྟེན་པའི་ཁྲིད་ཀྱི་རིམ་པའོ།། །།
སྤྱི་དོན་གཉིས་པ་ཐུན་མིན་ནང་གི་སྔོན་འགྲོ་ལ། སྐྱབས་འགྲོ། སེམས་བསྐྱེད།
སྒྲིབ་སྦྱོང༌། མཎྜལ། ཀུ་སཱ་ལའི་ཚོགས་གསོགས། བླ་མའི་རྣལ་འབྱོར་དང་དྲུག་
ལས། དང་པོ་ནི། ཆོས་ཐམས་ཅད་ཀྱི་སྒོ་དབྱེ་ལམ་གྱི་རྨིང་རྡོ་ལྟ་བུ་ནང་པ་སངས་
རྒྱས་ཀྱི་ཁྱད་ཆོས་སྐྱབས་འགྲོ་ཡིན་ཏེ། སྐྱབས་འགྲོ་བདུན་ཅུ་པ་ལས། སྡོམ་པ་ཀུན་
ལ་ཡོད་མོད་ཀྱང༌། །སྐྱབས་སུ་མ་{ལས་དང་པོ་རྣམས་ལ་ཀུན་མཁྱེན་རང་གི་ཞལ་གསུངས་
ལྟར་སྐྱབས་སྡོམ་སྦྱིན། མཆན།} སོང་པ་ལ་མེད། །ཅེས་སོ། །སྐྱབས་འགྲོའི་སྒོ་དབྱེ་བ་
དད་པ་ཡིན་པས་དད་པ་ཕྱིར་མི་ལྡོག་པ་ཞིག་རང་རྒྱུད་ལ་སྐྱེ་ནུས་ན་ཡོད་དེས་ཆོག་
གི་སྐྱབས་འགྲོ་ཡིན་པར་གསུངས་ཤིང་། སྤྱིར་དད་པ་ནི་རྒྱལ་སྲིད་རིན་པོ་ཆེ་སྣ་
བདུན་གྱི་ནང་ནས་མེད་ཐབས་ཆག་ཤིང་རྟའི་ཁ་ལོ་སྒྱུར་བྱེད་ཀྱི་འཁོར་ལོ་དང་ཆོས་
མཚུངས་ལ། ཇི་སྐད་དུ། དད་པ་འཁོར་ལོ་རིན་པོ་ཆེ། །ཉིན་མཚན་དགེ་བའི་ལས་

ལ་སྦྱོར། །ཞེས་དང༌། ཡང་དད་པ་ནི་འཕགས་པའི་ནོར་བདུན་གྱི་གཙོ་བོ་འདི་ཕྱིའི་
ཕན་བདེ་མ་ལུས་ཡིད་བཞིན་དུ་འགྲུབ་པའི་རྒྱུ་ཡིན་པས་ནོར་བུ་རིན་པོ་ཆེ་དང༌།
ཡོན་ཏན་མི་ཟད་པའི་འབྱུང་གནས་ཡིན་པས་གཏེར་དང་། ཐར་པ་དང་ཐམས་ཆད་
མཁྱེན་པའི་ལམ་དུ་འགྲོ་བར་བྱེད་པའི་རྐང་བ་ལྟ་བུ་དང༌། དགེ་བའི་ཆོས་ཐམས་
ཅད་རང་རྒྱུད་ལ་སྡུད་བྱེད་མེད་མི་རུང་བའི་ལག་པ་ལྟ་བུ་སྟེ། ཡོན་ཏན་མཛོད་ལས།
དད་པ་ནོར་དང་གཏེར་དང་རྐང་བའི་མཆོག །ལག་པ་བཞིན་དུ་དགེ་སྡུད་རྩ་བ་ཡིན། །
ཞེས་པ་ལྟར་སྤྱིར་ཆོས་ཡང་དག་པའི་སྔོན་འགྲོ་དད་པ་ཡིན་ཅིང༌། ཁྱད་པར་དུ་
སྐྱབས་འགྲོའི་ངོ་བོ་ཡོད་དེས་ཆོག་ཡིན་པས་ཁ་ཞེ་མེད་པའི་དད་པ་བརྟན་པོ་གལ་ཆེ།
མདོ་ལས། དད་པས་མོས་པ་རྣམས་ལ་མངོན་པར་དགའ་བ། ཞེས་དང་། ཨོ་རྒྱན་
པདྨས། ཡིད་ཁྱེད་ཤེས་ཀྱི་དད་པས་བྱིན་རླབས་འཇུག །ཅེས་པ་ལྟར། རང་ངོས་
ན་དད་མོས་རབ་འབྲིང་ཐ་མ་ཅི་ཙམ་ཡོད་པ་དེ་ཙམ་གྱི་བྱིན་རླབས་རང་རྒྱུད་ལ་འཇུག་
ཅིང༌། དད་མོས་རྩ་བ་ནས་མེད་ན་ཐུགས་རྗེ་དང་བྱིན་རླབས་གཏན་ནས་འཇུག་པའི་
ཐབས་མེད། མདོ་ལས། དད་པ་མེད་པའི་མི་རྣམས་ལ། །དཀར་པོའི་ཆོས་ནི་མི་
འབྱུང་སྟེ། །ས་བོན་མེ་ཡིས་ཚིག་པ་ལ། །མྱུ་གུ་སྔོན་པོ་ཇི་བཞིན་ནོ། །
ཞེས་དང༌། ཨོ་རྒྱན་ཆེན་པོས། དད་མེད་བྲག་ཕུག་བྱང་བལྟས་ལྟ་བུ་ལ། །ཐུགས་
རྗེའི་ཉི་མ་ནམ་ཡང་འཆར་དུས་མེད། །ཅེས་སོ། །ཁྱད་པར་རྡོ་རྗེ་ཐེག་པའི་བསྐྱེད་
རྫོགས་རྫོགས་ཆེན་ཉམས་སུ་ལེན་པ་དག་གི་དངོས་གྲུབ་ཀྱི་སྐལ་བ་ཆད་པའི་རྒྱུ་ལོག
ལྟ་དང་ཐེ་ཚོམ་ཁོ་ན་ཡིན་པར་གསུང་པས། ཆོས་དང་གང་ཟག་ཡ་མ་བྲལ་བའི་ཡིད་
ཆེས་ཀྱི་དད་འདུན་བཟང་པོ་ནི་སྨན་དཀར་པོ་གཅིག་ཐུབ་ལྟ་བུ་བྱིན་རླབས་དངོས་
གྲུབ་མྱུར་དུ་ཐོབ་བྱེད་ཀྱི་རྒྱུ་མ་ནོར་བ་ཡིན་པ་ནི་འཕགས་བོད་ཀྱི་གྲུབ་པའི་དབང་
ཕྱུག་དམ་པ་རྣམས་ཀྱི་རྣམ་ཐར་ལས་ཀྱང་ཤེས་མོད། འཇམ་དཔལ་ཞིང་བཀོད་ལས།
ཆོས་རྣམས་ཐམས་ཅད་རྐྱེན་ཡིན་ཏེ། །འདུན་པའི་རྩེ་ལ་རབ་ཏུ་གནས། །ཞེས་དང༌།
ཨོ་རྒྱན་ཆེན་པོས། དད་པ་ཅན་གྱི་གང་ཟག་ཕོ་མོ་ལ། །པད་འབྱུང་གང་དུའང་མ་
t

བཞུད་སྒོ་ཉལ་ཡོད། །ང་ཡི་ཚེ་ལ་འདས་གྲོང་ཡོད་མ་ཡིན། །དད་ལྡན་མི་རེའི་
མདུན་ན་པད་འབྱུང་རེ། །ཞེས་དང༌། གནས་ལུགས་དོན་དམ་གྱི་ལྟ་བ་མངོན་སུམ་
རྟོགས་པ་ཡང་དད་པ་ཁོ་ན་ལ་རག་ལས་ཏེ། མདོ་ལས། ཤཱ་རིའི་བུ་དོན་དམ་པ་ནི
དད་པས་རྟོགས་པར་བྱ་བ་ཁོ་ནའོ། །ཞེས་སོ། །སྐྱབས་སུ་འགྲོ་བ་དངོས་ལ་གསུམ།
ཀུན་སློང་གི་ཁྱད་པར། སྐྱབས་སུ་འགྲོ་བའི་ཚུལ། བསླབ་བྱ་དང་ཕན་ཡོན་བསྟན་
པའོ། །དང་པོ། ཀུན་སློང་ལའང་གསུམ། དང་པོ། རང་ངན་སོང་གསུམ་གྱི་སྡུག་
བསྔལ་ལ་སྐྲག་ནས་མཐོ་རིས་ལྷ་མིའི་བདེ་བ་ཙམ་དོན་དུ་གཉེར་ནས་དཀོན་མཆོག་
གསུམ་ལ་སྐྱབས་སུ་འགྲོ་བ་ནི་འབྲས་བུ་གནས་སྐབས་ཀྱི་བདེ་བ་ཙམ་ལས་མེད་
པས་ན་སྐྱེས་བུ་ཆུང་ངུའི་བློ་ཞེས་བྱ། གཉིས་པ། ཁམས་གསུམ་འཁོར་བའི་གནས་
གང་དུ་སྐྱེས་ཀྱང་སྡུག་བསྔལ་གྱི་རང་བཞིན་ཡིན་པར་ཤེས་ནས་རང་ཉིད་གཅིག་པུ་
ཞི་བདེ་དོན་དུ་གཉེར་ནས་སྐྱབས་སུ་འགྲོ་བ་ནི་འབྲས་བུ་རང་ཉིད་འཁོར་བ་ལས་
ཐར་ཙམ་ལས་མེད་པས་སྐྱེས་བུ་འབྲིང་པོ་ཞེས་བྱ། གསུམ་པ་དེ་གཉིས་ཀའི་བསམ་
པས་མ་ཡིན་པར་ཐོག་མ་མེད་པའི་དུས་ནས་དྲིན་བསམ་གྱི་མི་ཁྱབ་པས་བསྐྱངས་
པའི་མཁའ་མཉམ་ཀྱི་མ་སེམས་ཅན་ཐམས་ཅད་སྡུག་བསྔལ་རྒྱུ་འབྲས་གཉིས་ཀྱིས་
རྟག་ཏུ་མནར་བ་འདི་རྣམས་གཅིག་ཀྱང་མ་ལུས་པ་སྡུག་བསྔལ་འཁོར་བའི་རྒྱ་
ལས་བསྒྲལ་ཏེ་འབྲས་བུ་རྣམ་མཁྱེན་སངས་རྒྱས་ཀྱི་གོ་འཕང་མྱུར་དུ་ཐོབ་པར་བྱ་
བའི་ཆེད་དུ་བདག་བླ་མ་དཀོན་མཆོག་གསུམ་ལ་སྐྱབས་སུ་འགྲོའོ་སྙམ་པའི་སྙིང་
རྗེས་གཞན་དོན་ལ་དམིགས་ནས་སྐྱབས་སུ་འགྲོ་བ་ནི་སྐྱེས་བུ་ཆེན་པོའི་ལམ་བསོད་
ནམས་ཚད་མེད་པའི་འཇུག་ངོགས་ཡིན་ལ། དེ་ལྟ་བུའི་ཐེག་པ་ཆེན་པོའི་བློས་སྐྱབས་
སུ་སོང་བའི་ཕན་ཡོན་ནི། རིན་ཆེན་ཕྲེང་བ་ལས། སེམས་ཅན་ཁམས་ནི་ཚད་མེད་
པ༑ ༑ཕན་འདོད་དེ་ནི་དེ་འདྲའོ། །ཞེས་པ་ལྟར་སྐྱེས་བུ་ཆེན་པོའི་རྗེས་སུ་བསླབ་པར་
བྱའོ་སྙམ་པས་ཀུན་སློང་འཆོས་པ་གལ་ཆེའོ། །
གཉིས་པ་སྐྱབས་སུ་འགྲོ་བའི་ཚུལ་ནི། ཐུན་མོང་ཐེག་པའི་ལུགས་ལ་དཀོན་མཆོག་

གསུམ། སྟོན་པ་ལམ་གྲོགས་སུ་མོས་ཏེ་སྐྱབས་སུ་འགྲོ་བ་དང༌། ཐུན་མིན་གསང་
སྔགས་སྤྱིའི་ལུགས་ལ། སྒོ་གསུམ་བླ་མ་ལ་འབུལ། ཡི་དམ་ལ་བརྟེན། མཁའ་འགྲོ་
ལ་གྲོགས་ཀྱི་ཚུལ་དུ་བྱས་ཏེ་སྐྱབས་སུ་འགྲོ་བ་དང༌། ཐབས་མཆོག་རྡོ་རྗེ་སྙིང་པོའི་
ལུགས་ལ། རྩ་སྤྲུལ་སྐུར་བརྟེན། རླུང་ལོངས་སྐུར་སྦྱངས། ཐིག་ལེ་ཆོས་སྐུར་དག་
པའི་མྱུར་ལམ་ལ་སྐྱབས་སུ་འགྲོ་བ་དང༌། མཐར་ཐུག་གནས་ལུགས་རྡོ་རྗེའི་སྐྱབས་
འགྲོ་ནི། སྐྱབས་ཡུལ་དམ་པའི་ཐུགས་རྒྱུད་ཀྱི་ཡེ་ཤེས་སྐུ་གསུམ་དབྱེར་མེད་ཀྱི་
བདག་ཉིད་རང་རྒྱུད་ལ་བསྒྲུབ་བྱར་བྱེད་ཅིང་ལ་བཟླ་བའི་ཚུལ་དེ་ལྟ་བུའི་གནས་
ལ་འདྲིས་པར་བྱས་ནས་སྐྱབས་སུ་འགྲོ་བ་ཡིན་ཅིང༌། དེ་ལའང་ཀུན་རྫོབ་དང་དོན་
དམ་གཉིས་ལས། དང་པོ་ལྟར་ན།
རང་ཉིད་འདུག་པའི་ས་ཕྱོགས་ཐམས་ཅད་རབ་ཏུ་ཡངས་ཤིང་རྒྱ་ཆེ་བ་རིན་པོ་ཆེ་སྣ་
ཚོགས་ལས་གྲུབ་པའི་ས་གཞི་མནན་ན་ནེམ་པ།བཏེགས་ན་འཕར་བ། མཛེས་ཤིང་
ཡིད་དུ་འོང་བ་མེ་ལོང་གི་ངོས་ལྟར་འཇམ་པ། ཞིང་གི་བཀོད་པ་ཚད་མེད་པའི་དབུས་
སུ་རང་གི་མདུན་དུ་དཔག་བསམ་ལྗོན་ཤིང་སྡོང་པོ་ཡལ་ག་ལྔ་པ། ལོ་འདབ་དང་
འབྲས་བུ་ཕུན་སུམ་ཚོགས་པ་ཕྱོགས་ཀུན་ཏུ་རྒྱས་པས་བར་མཚམས་ཐམས་ཅད་རིན་
པོ་ཆེ་དང་དར་སྣ་ཚོགས་ཀྱི་དྲྭ་བ་དང་དྲྭ་ཕྱེད་དྲིལ་གཡེལ་རྔ་ཡབ་ནོར་བུའི་ཡུ་བ་ཅན་
རླུང་གིས་བསྐྱོད་པས་རབ་ཏུ་སྙན་པའི་སྒྲ་དབྱངས་སྒྲོགས་པ་དུ་མའི་འཕྱང་འཕྲུལ་
སྣ་ཚོགས་ཀྱིས་མཛེས་པར་བརྒྱན་པའི་དབུས་ཀྱི་ཡལ་གའི་སྟེང་དུ་སེང་གེ་ཆེན་པོ་
བརྒྱད་ཀྱིས་བཏེགས་པའི་རིན་པོ་ཆེའི་ཁྲི་སྣ་ཚོགས་པདྨ་དང་ཉི་ཟླའི་གདན་གྱི་སྟེང་
དུ་དུས་གསུམ་སངས་རྒྱས་ཐམས་ཅད་འདུས་པའི་ངོ་བོ་དཔལ་མགོན་རྩ་བའི་བླ་མ་
རྣམ་པ་{དཔལ་མགོན་བླ་མ་མཁྱེན་བརྩེའི་དབང་པོའི་བཞེད་པ་ལྟར་ན་ལོངས་སྤྱོད་རྫོགས་སྐུ་
ཡབ་ཡུམ་ཡིན་ལ། གང་ལྟར་མོས་ཀྱང་ཆོག མཆན།}ཨོ་རྒྱན་རྡོ་རྗེ་འཆང་ཆེན་པོ་སྐུ་མདོག་
དཀར་ལ་དམར་བའི་མདངས་ཆགས་པ། ཞལ་གཅིག་ཕྱག་གཉིས། ཞབས་རྒྱལ་པོ་
རོལ་པའི་སྟབས་སུ་བཞུགས་པ། ཕྱག་གཡས་གསེར་གྱི་རྡོ་རྗེ་རྩེ་ལྔ་པ་ཐུགས་ཀའི་

7
ཐད་དུ་བསྡིགས་པའི་ཚུལ་གྱིས་འཛིན་ཅིང་གཡོན་མཉམ་བཞག་གི་སྟེང་ན་ཀ་པཱ་ལ་
འཆི་མེད་ཡེ་ཤེས་ཀྱི་བདུད་རྩིས་བཀང་བའི་དབུས་སུ་ཚེ་བུམ་ལྗོན་ཤིང་གི་ཁ་རྒྱན་
ཅན་འཛིན་པ། སྐུ་ལ་ནང་ནས་རིམ་པར་རྡོ་རྗེའི་གསང་གོས་དཀར་པོ། འདུང་མ་
དམར་པོ། ཕོད་ཆེན་མཐིང་ག ཆོས་གོས་དམར་པོ་གསེར་གྱི་ཧ་རི་ཅན། ཟ་འོག་གི་
བེར་ཆེན་དབང་གི་མདོག་ཅན་རྣམས་བརྩེགས་མར་མནབ་པ། དབུ་ལ་{འདབས་
ལྡན་རིགས་ལྔ་མ། མཆན།} པད་ཞུ་གསོལ་བ། ཡུམ་མཚོ་རྒྱལ་དཀར་མོ་གྲི་ཐོད་འཛིན་
པ་དང་མཉམ་པར་སྦྱོར་བ། ཞལ་རང་ལ་ཕྱོགས་ནས་བཞུགས་པའི་སྟེང་ནས་ཡར་
ལ་རིམ་པར། པདྨ་འོད་{ཁོ་བོའི་བརྒྱུད་པ་ལྟར་ན་བཀའ་དྲིན་ཐོབ་སྔ་ཕྱིའི་དབང་གིས། མཆན།}
གསལ་མདོ་སྔགས་གླིང་པ་སྔ་འགྱུར་པཎ་གྲུབ་ཀྱི་ཆས། ཕྱག་གཡས་མཆོག་སྦྱིན་རྡོ་
རྗེ་དང་བཅས་པད་སྡོང་རྩེར་བུམ་པ། གཡོན་མཉམ་བཞག་དྲིལ་བུ་བཅས་པད་སྡོང་
པོད་རལ། ཨོ་རྒྱན་འཇིགས་མེད་ཆོས་ཀྱི་དབང་པོ་སྐྲ་ཆས་གོང་ལྟར། ཕྱག་གཉིས་
ཆོས་འཆད་ཕྱག་རྒྱས་པད་སྡོང་པོད་རལ། འཇིགས་མེད་རྒྱལ་བའི་མྱུ་གུ་རྡོ་རྗེ་སློབ་
དཔོན་གྱི་ཆས་ཅན། ཕྱག་གཉིས་མཉམ་བཞག་གི་སྟེང་ན་གསེར་གྱི་འཁོར་ལོ།
རིག་འཛིན་འཇིགས་མེད་གླིང་པ་དཀར་ཆས་གླེགས་རལ་ཅན་ཞབས་ཕྱེད་སྐྱིལ་ཕྱག་
གཡས་མཆོག་སྦྱིན། གཡོན་གདན་བརྟེན་པད་སྡོང་པོད་རལ། ཀློང་ཆེན་རབ་འབྱམས་
བཟང་པོ་པཎ་གྲུབ་ཆས་ཞབས་སྐྱིལ་ཀྲུང་། ཕྱག་གཉིས་པུས་
གནོན་ངལ་བསོའི་ཕྱག་རྒྱ་ལས་གྱེས་པའི་པད་སྡོང་པོད་རལ། དེའི་སྟེང་དུ། དབུས་
སུ་ཆོས་རྒྱལ་ཁྲི་སྲོང་ལྡེའུ་བཙན་འཁོར་ལོས་སྒྱུར་རྒྱལ་ཆས། ཕྱག་གཉིས་མཉམ་
བཞག་ལས་གྱེས་པའི་པད་སྡོང་པོད་རལ། དེའི་གཡས་སུ་ལོ་ཆེན་བཻ་རོ་ཙཱ་ན་པཎ་
གྲུབ་ཆས། ཕྱག་གཡས་སྐྱབས་སྦྱིན། གཡོན་མཉམ་བཞག་པོ་ཏི། རྒྱལ་པོའི་གཡོན་
དུ་མཁའ་འགྲོ་ཡེ་ཤེས་མཚོ་རྒྱལ་ལོངས་སྤྱོད་རྫོགས་པའི་ཆས། ཞབས་བཙུན་མོ་
རོལ་སྟབས། ཕྱག་གཡས་མཆོག་སྦྱིན། གཡོན་ཀ་པཱ་ལ་བདུད་རྩིས་གང་བ་དཀུར་
བརྟེན་པ། རྒྱལ་པོའི་སྤྱི་བོར་ཨོ་རྒྱན་རིན་པོ་ཆེ་པདྨ་འོད་འབར་ལྟར། དྲི་མེད་བཤེས་

7
གཉེན་ཕྱག་གཉིས་མཉམ་བཞག་ཐོད་པ་བདུད་རྩིས་གང་བ། ཛྙཱ་ན་སུ་ཏྲ་ཕྱག་གཡས་
སྐྱབས་སྦྱིན། གཡོན་མཉམ་བཞག་པུསྟི། ཤྲཱི་སེང་ཧ་ཕྱག་གཡས་རྡོ་རྗེ་དང་བཅས་
བསྡིགས་མཛུབ་ནམ་མཁར་གཏད་དེ། གཡོན་ཀ་པཱ་ལ་དཀུར་བརྟེན་པ། འཇམ་
དཔལ་བཤེས་གཉེན་ཆོས་འཆད་ཕྱག་རྒྱས་པུསྟི། བཞི་ཀའང་པཎ་གྲུབ་ཆས་{བྲི་བྱ་
རྙིང་བ་ལྟར་ཧེ་རུ་ཀའི་ཚུལ་ཅན་བསྒོམ་ཀྱང་ཆོག མཆན།}ཅན། དགའ་རབ་རྡོ་རྗེ་སྐུ་མདོག་
དཀར་པོ་སངས་རྒྱས་སྤྲུལ་སྐུ་ཇི་ལྟ་བ་ཕྱག་གཉིས་ཆོས་འཆད། རྡོ་རྗེ་སེམས་དཔའ་
སྤྱི་ལྟར། ཀུན་ཏུ་བཟང་པོ་རྒྱན་མེད་ཡབ་རྐྱང་རྣམས་སོ་སོའི་གོང་མའི་གདན་ལ་
འོག་མའི་དབུ་མ་རེག་ཙམ་ཡེ་ཤེས་ལྔའི་རང་མདངས་མཁྱེན་བརྩེ་ནུས་པའི་འོད་དང་
འོད་ཟེར་དཔག་ཏུ་མེད་པ་དང་བཅས་ཐོ་བརྩེགས་སུ་བཞུགས་པར་བསྒོམ། དེའི་
མཐའ་བསྐོར་དུ་ཡི་དམ་རྒྱུད་སྡེ་བཞི་དྲུག་དང་དཔའ་བོ་མཁའ་འགྲོའི་ཚོགས་བསམ་
གྱིས་མི་ཁྱབ་པས་བསྐོར་བ།
མདུན་གྱི་ཡལ་གའི་སྟེང་དུ་བཅོམ་ལྡན་འདས་རྒྱལ་བ་ཤཱཀྱ་ཐུབ་པ་ལ་བསྐལ་པ་
བཟང་པོའི་སངས་རྒྱས་སྟོང་སོགས་ཕྱོགས་བཅུ་དུས་གསུམ་གྱི་སངས་རྒྱས་རྣམས་
ཀྱིས་བསྐོར་བ། ཐམས་ཅད་ཀྱང་མཆོག་གི་སྤྲུལ་སྐུ་ཚངས་པར་སྤྱོད་པའི་ཆ་བྱད་
ཅན། དབུ་ལ་གཙུག་ཏོར་དང་ཞབས་ལ་འཁོར་ལོ་སོགས་མཚན་བཟང་པོ་སུམ་ཅུ་
རྩ་གཉིས་དང་དཔེ་བྱད་བཟང་པོ་བརྒྱད་ཅུས་སྤྲས་པ། ཞབས་རྡོ་རྗེའི་སྐྱིལ་ཀྲུང༌།
ཕྱག་རིགས་ལྔ་སོ་སོའི་ཕྱག་རྒྱ་ཅན། སྐུ་མདོག་དཀར་སེར་དམར་ལྗང་མཐིང་ག
གཡས་ཀྱི་ཡལ་གའི་སྟེང་དུ་འཇམ་དབྱངས་ཕྱག་ན་རྡོ་རྗེ་སྤྱན་རས་གཟིགས་ཏེ་རྒྱལ་
སྲས་རིག་གསུམ་མགོན་པོའི་འཁོར་དུ་ཉེ་སྲས་བརྒྱད་སོགས་བྱང་སེམས་འཕགས་
པའི་དགེ་འདུན་གྱིས་བསྐོར་བ། ཐམས་ཅད་ཀྱང་སྐུ་མདོག་དཀར་སེར་དམར་ལྗང་
མཐིང་ག་ལོངས་སྤྱོད་རྫོགས་པའི་རྒྱན་གྱིས་མཛེས་ཤིང༌། ཞབས་མཉམ་པའི་
སྟབས་ཀྱིས་བཞེངས་པ། གཡོན་གྱི་ཡལ་གའི་སྟེང་དུ་ཤཱ་རིའི་བུ་དང་མོའུ་འགལ་གྱི་
བུ་སྟེ་ཉན་ཐོས་མཆོག་གཉིས་ལ་ཉན་རང་འཕགས་པའི་དགེ་འདུན་གྱིས་བསྐོར་བ།

ཐམས་ཅད་ཀྱང་སྐུ་མདོག་དཀར་པོ། སྐུ་ལ་ཆོས་གོས་རྣམ་གསུམ་གསོལ་བ། ཕྱག་
ན་འཁར་གསིལ་དང་ལྷུང་བཟེད་བསྣམས་པ། ཞབས་བཞེངས་སྟབས་ཅན། རྒྱབ་
ཀྱི་ཡལ་གར་ཆོས་དཀོན་མཆོག འོད་ཀྱི་དྲྭ་མིག་གི་ཀློང་ན་གླེགས་བམ་བརྩེགས་
པའི་རྣམ་པ་ཅན་ཨཱ་ལི་དང་ཀཱ་ལིའི་རང་སྒྲ་སྒྲོགས་པ། དེ་དག་གི་བར་མཚམས་
ཐམས་ཅད་ན་ཡེ་ཤེས་དང་ལས་ལས་གྲུབ་པའི་ཆོས་སྐྱོང་དམ་ཅན་རྒྱ་མཚོའི་ཚོགས་
ཀྱིས་བར་མེད་དུ་གང་བ། ཐམས་ཅད་ཀྱང་མཁྱེན་བརྩེ་ནུས་གསུམ་གྱི་ཡོན་ཏན་
དཔག་ཏུ་མེད་པས་བདག་དང་སེམས་ཅན་ཐམས་ཅད་ལ་རྗེས་སུ་བརྩེ་ཞིང༌། འདྲེན་
པའི་དེད་དཔོན་ཆེན་པོར་རང་མདོག་གི་འོད་དང་འོད་ཟེར་བསམ་གྱིས་མི་ཁྱབ་པ་
དང་བཅས་མངོན་སུམ་ལྟར་བཞུགས་པར་བསམ། རང་གི་གཡས་སུ་སྐྱེ་བ་ད་རེས་
ཀྱི་ཕ། གཡོན་དུ་མ། མདུན་དུ་གང་གནོད་ཀྱི་དགྲ་བགེགས། མཐའ་བསྐོར་དུ་
ཁམས་གསུམ་རིགས་དྲུག་གི་སེམས་ཅན་ཐམས་ཅད་ས་གཞིའི་ངོས་ལ་ཁྲོམ་ཆེན་པོ་
ཚོགས་པ་ལྟར་བདག་གཞན་འདུན་པ་གཅིག་པའི་སྒོ་ནས་ལུས་གུས་པས་དངོས་
སམ་ཡིད་ཀྱིས་ཕྱག་འཚལ། ངག་གུས་པས་སྐྱབས་འགྲོའི་ཚིག་བརྗོད་ཅིང༌།
གུས་པས་དུས་འདི་ནས་ཇི་སྲིད་བྱང་ཆུབ་སྙིང་པོའི་བར་དུ་བླ་མ་ལ་འདྲེན་པ། ཡི་
དམ་དང་སངས་རྒྱས་ལ་སྟོན་པ། ཆོས་ལ་ལམ། མཁའ་འགྲོ་ཆོས་སྐྱོང་དགེ་འདུན་
ལ་ལམ་གྱི་ཟླ་གྲོགས་ཞུ་བའི་ཚུལ་གྱིས་བདག་ཅག་རྣམས་ཁྱེད་ལ་རེ།ཡིད་
ཁྱེད་ལ་བརྟེན། ཁྱེད་ལ་འབུལ། ཁྱེད་ལས་གཞན་ན་སྐྱབས་གནས་རེ་ས་མེད་པས་སྐྱིད་
སྡུག་ལེགས་ཉེས་ཅི་མཛད་ཁྱེད་ཁོ་ན་མཁྱེན་སྙམ་པའི་མོས་གུས་གདུང་བ་དྲག་པོས།
དཀོན་མཆོག་གསུམ་དངོས་བདེ་གཤེགས་རྩ་བ་གསུམ༔ རྩ་རླུང་ཐིག་ལེའི་རང་
བཞིན་བྱང་ཆུབ་སེམས༔ ངོ་བོ་རང་བཞིན་ཐུགས་རྗེའི་དཀྱིལ་འཁོར་ལ༔ བྱང་ཆུབ་
སྙིང་པོའི་བར་དུ་སྐྱབས་སུ་མཆི༔
ཞེས་དྲན་ཤེས་བག་ཡོད་དང་ལྡན་པའི་སྒོ་ནས་ཉམས་སུ་ལེན། དེ་ལྟར་སྐྱབས་སུ་
འགྲོ་བའི་ཚེ་རང་གི་ཕ་མ་གཡས་གཡོན་དང་དགྲ་བགེགས་གཉིས་མདུན་དུ་བསྒོམ་

དགོས་པའི་རྒྱུ་མཚན་ཅི་ཡིན་སྙམ་ན། རང་རེ་ཐེག་པ་ཆེན་པོའི་སྒོར་ཞུགས་པའི་
གང་ཟག་རྣམས་ཀྱིས་མཐའ་ཡས་པའི་སེམས་ཅན་ཐམས་ཅད་ལ་བྱམས་སྙིང་རྗེ་
བྱང་ཆུབ་ཀྱི་སེམས་སྙོམས་པར་སྒོམ་དགོས་ལ། ཁྱད་པར་དུ་བསོད་ནམས་ཀྱི་
ཚོགས་རྒྱ་ཆེན་པོ་རྫོགས་ཤིང་དགེ་བའི་རྩ་བ་གང་བསགས་པ་ཐམས་ཅད་ཆུད་མི་ཟ་
བའི་དགོས་པ་ཡོད་དེ། ཀུན་མཁྱེན་ཆོས་ཀྱི་རྒྱལ་པོའི་ཞལ་ནས། འཚེ་བས་ཉེན་
པས་ཆོས་དང་འཕྲད་པ་དེ། །ཐར་ལམ་རྙེད་པས་གནོད་བྱེད་བཀའ་དྲིན་ཆེ། །སྡུག་
བསྔལ་ཡིད་བྱུང་ཆོས་དང་འཕྲད་པ་དེ། །གཏན་བདེ་རྙེད་པས་སྡུག་བསྔལ་བཀའ་
དྲིན་ཆེ། །མི་མིན་གནོད་པས་ཆོས་དང་འཕྲད་པ་དེ། །འཇིགས་མེད་རྙེད་པས་འདྲེ་
གདོན་བཀའ་དྲིན་ཆེ། །མ་སོགས་སྡང་བས་ཆོས་དང་འཕྲད་པ་དེ། །ཕན་བདེ་རྙེད་
པས་སྡང་བྱེད་བཀའ་དྲིན་ཆེ། །རྐྱེན་ངན་དྲག་པོས་ཆོས་དང་འཕྲད་པ་དེ། །འགྱུར་
མེད་ལམ་རྙེད་རྐྱེན་ངན་བཀའ་དྲིན་ཆེ། །གཞན་གྱིས་བསྐལ་བས་ཆོས་དང་འཕྲད་
པ་དེ། །སྙིང་པོའི་དོན་རྙེད་བསྐལ་མཁན་བཀའ་དྲིན་ཆེ། །མཉམ་དུ་དྲིན་གཟོ་དགེ་
བ་དེ་ལ་བསྔོ། །ཞེས་པ་ལྟར། ཚེ་འདིར་བཀའ་དྲིན་ཆེ་བ་དང་ཚེ་རབས་སྔ་མའི་ཕ་
མའང་ཡིན་ཚུལ་འདྲ་བས་ན་སྒོམ་དགོས་གསུངས་སོ། །
མཐར་ཐུན་བསྡུ་བའི་ཚེ་སླར་མོས་གུས་དུང་བ་བྱས་པའི་རྐྱེན་གྱིས་སྐྱབས་ཡུལ་ལྷ་
ཚོགས་རྣམས་ཀྱི་སྐུ་ལས་འོད་ཟེར་དཔག་ཏུ་མེད་པ་འཕྲོས་ཏེ། རང་གཞན་སེམས་
ཅན་ཐམས་ཅད་ལ་ཕོག་པས་ཚེ་བསོད་དཔལ་འབྱོར་རྒྱས། ནད་གདོན་སྡིག་སྒྲིབ་ཞི་
ཞིང་ཐམས་ཅད་འོད་ཀྱི་རྣམ་པར་གྱུར་ནས་སྐྱབས་ཡུལ་རྣམས་ལ་ཐིམ། སྐྱབས་
ཡུལ་རྣམས་ཀྱང་འོད་དུ་ཞུ་ནས་དབུས་ཀྱི་བླ་མ་སྐྱབས་གནས་ཀུན་འདུས་ལ་ཐིམ།
བླ་མ་དེ་ཡང་ཆོས་སྐུ་སྤྲོས་བྲལ་གདོད་མའི་ངང་ལ་བསྟིམ་པ་ནི་ཀུན་རྫོབ་ཀྱི་རྣམ་པ།
དེའི་ངང་དུ་སེམས་བཅའ་བཅོས་མི་བྱ་བར་རང་བབས་སུ་ལྷོད་དེ་རྣམ་རྟོག་གི་འཕྲོ་
འདུ་དང་བྲལ་བར་ཅི་གནས་སུ་བཞག་པ་ནི། གཉིས་པ་དོན་དམ་ཡོངས་ཤེས་ཀྱི་
སྐབས་འགྲོའོ། །དེ་ལས་ལྡང་བའི་ཚེ། དགེ་བ་འདི་ཡིས་མྱུར་དུ་བདག །དཀོན་

མཆོག་གསུམ་པོ་འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་པ། །དེ་ཡི་ས་ལ་
འགོད་པར་ཤོག །སོགས་བརྗོད། དེ་ཡང་ཁྲལ་སྤྲད་ལྟ་བུ་མ་ཡིན་པར་ཐུན་ཏུ་བཅད་
ནས་སྐྱབས་འགྲོ་འབུམ་ཐེར་ཁ་བསྐང་བཅས་འགྲོ་ངེས་བྱ། ཕལ་བ་ཡིན་ན་ཕྱག་
འབུམ་ཐེར་དང་དུས་གཅིག་བྱས་ཀྱང་རུང་ངོ་། །རྒྱུན་ཏུ་དྲན་ཤེས་དང་མ་བྲལ་བའི་
ངང་ནས་འོག་ཏུ་བཤད་པ་ལྟར་ལམ་ཁྱེར་ལ་བསླབ་པར་བྱའོ། །གསུམ་པ་བསླབ་
བྱ་དང་ཕན་ཡོན་གཉིས་ལས། དང་པོ་ལའང་གསུམ། སྤང་བྱ། བསྒྲུབ་བྱ། ཆ་མཐུན་
ནོ༑ ༑དང་པོ་སྤང་བྱ་ལའང་གསུམ། མདོ་ལས། གང་ཞིག་སངས་རྒྱས་སྐྱབས་འགྲོ་
བ༑ ༑དེ་ནི་ཡང་དག་དགེ་བསྙེན་ཏེ། །ནམ་དུ་ཡང་ནི་ལྷ་གཞན་ལ། སྐྱབས་སུ་འགྲོ་
བ་མ་ཡིན་ནོ། །དམ་པའི་ཆོས་ལ་སྐྱབས་འགྲོ་བ། །འཚེ་ཞིང་གནོད་པའི་སེམས་དང་
བྲལ། །འཕགས་པའི་དགེ་འདུན་སྐྱབས་འགྲོ་བ། །མུ་སྟེགས་ཅན་དང་འགྲོགས་མི་
བྱ། །ཞེས་པ་ལྟར།
སངས་རྒྱས་ལ་སྐྱབས་སུ་སོང་ནས་འཁོར་བར་འཁྱམས་པའི་འཇིག་རྟེན་པའི་ལྷ་
དྲེགས་པ་རང་རྒྱུད་པ་སོགས་ལ་སྐྱབས་མི་ཚོལ། ཕྱག་མི་འཚལ། ཆོས་ལ་སྐྱབས་
སུ་སོང་ནས་སེམས་ཅན་ལ་འཚེ་བ་དངོས་སུ་ཅི་ནུས་སུ་སྤང༌། རྨི་ལམ་དུ་གནོད་འཚེ་
བྱས་པ་རྨི་ནའང་བཤགས་སྡོམ་བྱ། དགེ་འདུན་ལ་སྐྱབས་སུ་སོང་ནས་གྲོགས་མུ་
སྟེགས་ཅན་ཞེས་རྒྱལ་བའི་བསྟན་པ་དང་སྟོན་པ་རང་གི་བླ་མ་ལ་མི་དད་པའི་ལྟ་
སྤྱོད་ལོག་པའི་མུ་སྟེགས་པའི་རིགས་མཐུན་དང་མི་འགྲོགས། གཉིས་པ་བསྒྲུབ་བྱ་
ལའང་གསུམ། སངས་རྒྱས་ལ་སྐྱབས་སུ་སོང་ནས་སྐུ་རྟེན་ཆག་དུམ་ཡན་ཆད་སངས་
རྒྱས་དཀོན་མཆོག་དངོས་ཀྱི་འདུ་ཤེས་བསྐྱེད་དེ་གུས་པ་དང་བཀུར་སྟི་བྱ། ཆོས་ལ་
སྐྱབས་སུ་སོང་ནས་གསུང་རབ་ཡི་གེ་འབྲུ་གཅིག་ཡན་ཆད་ལ་ཆོས་དཀོན་མཆོག་
དངོས་ཀྱི་འདུ་ཤེས་བཞག་ནས་དད་གུས་བྱ། དགེ་འདུན་ལ་སྐྱབས་སུ་སོང་ནས་
ལྷན་པ་སེར་པོ་ཡན་ཆད་རྡོག་པས་མི་རྫི། བརྙས་བཅོས་མི་བྱ། དད་པ་དང་དག་
སྣང་བྱ། གསུམ་པ་ཆ་མཐུན་གསུམ་ལའང༌། ད་ལྟ་རང་ལ་བླང་དོར་གྱི་གནས་སྟོན་

པའི་བླ་མ་ལ། སངས་རྒྱས་དཀོན་མཆོག་དངོས་ཀྱི་འདུ་ཤེས་བཞག་ནས་ཐ་ན་སྐུའི་
གྲིབ་མ་ཙམ་ལ་ཡང་མི་འགོང་ཞབས་ཏོག་དང་བསྙེན་བཀུར་ལ་འབད། བླ་མ་དམ་
པ་དེའི་བཀའ་ཇི་ལྟར་སྩལ་བ་ཆོས་དཀོན་མཆོག་དངོས་ཀྱི་འདུ་ཤེས་བཞག་ནས་ཅི་
གསུང་དང་དུ་བླང་ཞིང་གསུང་ཟུར་ཙམ་ཡང་མི་བཅག བླ་མའི་འཁོར་དང་སློབ་མ་
རང་གི་གྲོགས་ཚངས་པ་མཚུངས་པར་སྤྱོད་པ་རྣམས་ལ་དགེ་འདུན་དཀོན་མཆོག་
དངོས་ཀྱི་འདུ་ཤེས་བཞག་ནས་ལུས་ངག་ཡིད་གསུམ་གུས་པས་བརྟེན་ཞིང་མི་མཉེས་
པ་སྐད་ཅིག་མ་ཙམ་ཡང་མི་བྱའོ། །ཁྱད་པར་གསང་སྔགས་རྡོ་རྗེ་ཐེག་པའི་སྐྱབས་
ཡུལ་གྱི་གཙོ་བོ་བླ་མ་ཡིན་པས། བླ་མའི་སྐུ་དགེ་འདུན། གསུངས་དམ་ཆོས།ཐུགས་
སངས་རྒྱས། དེ་བཞིན་དུ་སྐུ་བླ་མ།གསུང་ཡི་དམ། ཐུགས་མཁའ་འགྲོ། སྐུ་སྤྲུལ་སྐུ།
གསུང་ལོངས་སྐུ། ཐུགས་ཆོས་སྐུ། ཡོན་ཏན་ནོར་ལྷ་གཏེར་བདག ཕྲིན་ལས་ཆོས་
སྐྱོང་སྲུང་མ་དང་བཅས་སྐྱབས་གནས་ཀུན་འདུས་ཀྱི་ངོ་བོ་ཡིན་པ་ལ་ཡིན་ཚུལ་ཤེས་
པའི་སྒོ་ནས་ཐག་བཅད། ངེས་ཤེས་བསྐྱེད། སྙིང་ཁུང་རུས་པའི་གཏིང་ནས་ཁྱེད་
ཤེས་ཀྱི་དད་འདུན་དང་ལྡན་པས་རྟག་ཏུ་གསོལ་འདེབས་ལ་འབད། གལ་ཏེ་རང་
གི་སྒོ་གསུམ་གྱི་སྤྱོད་པས་ཐུགས་སུན་དབྱུང་ན་སྐྱབས་ཡུལ་ཐམས་ཅད་དུས་ཅིག་ལ་
སྤང་འགྲོ་བ་ཡིན་པས་སྙིང་རུས་དང་ཞེ་བཅད་དྲག་པོས་བླ་མ་མཉེས་པའི་ཐབས་ལ་
དུས་དང་རྣམ་པ་ཐམས་ཅད་དུ་འབད་པར་བྱའོ། །
ཅི་མཛད་ཁྱེད་ཤེས་ཞེས་ཁ་ཙམ་གྱིས་མི་འོང༌། སྐྱིད་སྡུག་གཉིས་པོ་གང་བྱུང་ཡང་བླ་
མ་དཀོན་མཆོག་གི་ཐུགས་རྗེ་རུ་ཤེས་པས་ལམ་ཁྱེར་ལ་བསླབ་དགོས་པས་འདི་ལྟར་
འཇིག་རྟེན་འདིའི་བདེ་བ་དང་དགེ་བའི་དངོས་པོ་ཐ་ན་ཚ་བའི་དུས་སེར་བུའི་ངད་པ་
ཕྲ་མོ་ཙམ་ལྡང་བ་ཚུན་ཚད་སངས་རྒྱས་ཀྱི་ཐུགས་རྗེ་དང་བྱིན་རླབས་ཡིན་པར་གསུངས་
ཤིང༌། དེ་བཞིན་དུ་སེམས་ལ་དགེ་བའི་རྣམ་རྟོག་སྐད་ཅིག་མ་ཞིག་སྐྱེས་ནའང་
སངས་རྒྱས་ཀྱི་བྱིན་རླབས་ཁོ་ནའི་མཐུ་ཡིན་ཏེ། སྤྱོད་འཇུག་ལས། ཇི་ལྟར་མཚན་
མོ་མུན་ནག་སྤྲིན་རུམ་ན། །གློག་འགྱུ་སྐད་ཅིག་རབ་སྣང་སྟོན་པ་ལྟར། །དེ་བཞིན་

སངས་རྒྱས་མཐུ་ཡིས་བརྒྱ་ལམ་ན། །འཇིག་རྟེན་བསོད་ནམས་བློ་གྲོས་ཐང་འགའ་
འབྱུང་། །ཞེས་པ་ལྟར་ཕན་པ་དང་བདེ་བའི་དངོས་པོ་སྐྱིད་པ་ཅི་བྱུང་བླ་མ་དཀོན་
མཆོག་གི་ཐུགས་རྗེ་ཡིན་པར་ཤེས་པས་ལམ་ཁྱེར་བྱ་བ་དང༌། ཇི་སྐད་དུ། ནགས་
ཆེན་མེ་འབར་རླུང་ཆེན་གྲོགས་སུ་འགྱུར། །ཞེས་པ་ལྟར། ན་ཚ་དང་སྡུག་བསྔལ་
གདོན་བགེགས་ཀྱི་བར་ཆད་ལ་སོགས་པ་ཅི་ལྟ་བུ་བྱུང་ཡང༌། བླ་མ་དཀོན་མཆོག་
གི་ཐུགས་རྗེས་རང་གི་ཚེ་རབས་སྔ་མའི་མྱོང་འགྱུར་གྱི་ལས་ངན་བྱང་བའི་ཐབས་སུ་
ཤེས་པས་ལམ་དུ་ཁྱེར་ཅིང་སླར་》སྙིང་ནས་དད་པས་གསོལ་བ་འདེབས་པ་མ་གཏོགས་
ལོག་ལྟ་དང་དེ་དག་སེལ་བའི་ཐབས་གཞན་ལ་བློ་མི་གཏད། གལ་ཏེ་སྨན་དཔྱད་
དང་གཏོ་ཆོག་སོགས་བྱེད་དགོས་བྱུང་ན་ཡང༌། དེ་དག་ཀྱང་བླ་མ་དཀོན་མཆོག་གི་
ཕྲིན་ལས་ཡིན་པ་ལ་ཡིན་ཚུལ་ཤེས་པའི་ངེས་ཤེས་བསྐྱེད། གང་སྣང་བ་ཐམས་ཅད་
སྐྱབས་ཡུལ་གྱི་རྣམ་རོལ་ཏུ་ཤེས་པས་དད་པ་དང་དག་སྣང་སྦྱངས། ཕྱོགས་གཞན་
དུ་དོན་གཉེར་ལ་སོགས་པར་འགྲོ་བའི་དུས་སུ་གར་འགྲོའི་ཕྱོགས་ཀྱི་བླ་མ་དཀོན་
མཆོག་ལ་ཕྱག་འཚལ་ཏེ་འགྲོ། དུས་དང་རྣམ་པ་ཐམས་ཅད་དུ་རང་གཞུང་ལྟར་རམ།
ཡང་ན་ཐེག་པ་སྤྱིའི་སྐྱབས་འགྲོ། བླ་མ་ལ་སྐྱབས་སུ་མཆིའོ། །སངས་རྒྱས་ལ་སྐྱབས་
སུ་མཆིའོ། །ཆོས་ལ་སྐྱབས་སུ་མཆིའོ། །དགེ་འདུན་ལ་སྐྱབས་སུ་མཆིའོ།།
ཞེས་སྐབས་འགྲོ་བཞི་སྐོར་དུ་གྲགས་པ་འདི་ཡི་དམ་དུ་བྱ། གཞན་ལ་ཡང་སྐྱབས་
སུ་འགྲོ་བའི་བསྔགས་པ་བརྗོད་ཅིང་སྐྱབས་འགྲོ་ལ་བཀོད་དེ་རང་གཞན་ཐམས་ཅད་
ཀྱི་འདི་ཕྱིའི་བློ་གཏད་བླ་མ་དཀོན་མཆོག་ལ་བཅའ་ཞིང་སྐྱབས་འགྲོར་འབད། ཉལ་
བའི་ཚེ་ཚོགས་ཞིང་ལྷ་ཚོགས་སྙིང་དབུས་སུ་གསལ་བཏབ་སྟེ། དེ་ལ་སེམས་གཏད་
དེ་གཉིད་དུ་འཇུག་པའམ། དེ་ལྟར་མ་ནུས་ན་སྐྱབས་ཡུལ་དམ་པས་བདག་ལ་
ཐུགས་རྗེ་བརྩེ་བས་ཉེ་བར་དགོངས་ཏེ་མངོན་སུམ་མགོ་བོ་བསྟན་ཕྱོགས་ཀྱི་སྔས་
མགོར་ན་བཞུགས་ཡོད་སྙམ་པས་ཡིད་ཁྱེད་ཤེས་ཀྱི་དད་པ་བརྟན་པོའི་ངང་ནས་
སྐྱབས་ཡུལ་གྱི་ཡོན་ཏན་རྗེས་སུ་དྲན་པ་དང་མ་བྲལ་བས་གཉིད་ལོག བཟའ་བཏུང་

བྱེད་པའི་ཚེ་ཡང་དཀོན་མཆོག་གསུམ་མགྲིན་པར་གསལ་ཏེ་བཟའ་བཏུང་གི་རོས་
མཆོད་པའམ། ཅི་ཟ་ཅི་འཐུང་གི་ཕུད་ཀྱིས་བླ་མ་དཀོན་མཆོག་མཆོད། དེ་བཞིན་དུ་
གོས་གསར་པ་ལྟ་བུ་གྱོན་ཚེ་ཡང་དང་པོ་བླ་མ་དཀོན་མཆོག་གསུམ་མཆོད་སྙམ་དུ་
ནམ་མཁའ་ལ་འདེང་ཙམ་བྱ། སླར་བཟོད་པ་དམ་པའི་གོས་སུ་བྱིན་གྱིས་བརླབས་
ཏེ་དངོས་གྲུབ་ཏུ་བདག་ལ་གནང་བ་ཡིན་ནོ་སྙམ་དུ་བགོ གཞན་ཡང་ཕྱི་རོལ་ཡུལ་
གྱི་རྣམ་པ་དངོས་པོ་ཡིད་དུ་འོང་བ་ཅི་དང་ཅི་མཐོང་ཡང་བླ་མ་དཀོན་མཆོག་མཆོད་
སྙམ་དུ་མོས་གུས་བྱ། — རང་ལ་ཚེ་འདིའི་བདེ་སྐྱིད་སྙན་གྲགས་རྙེད་པ་ལ་སོགས་
འདོད་པ་ཅི་བྱུང་ཡང་བླ་མ་དཀོན་མཆོག་གི་ཐུགས་རྗེ་ཡིན། བླ་མ་དཀོན་མཆོག་
གསུམ་པོ་རང་མཆོད་སྙམ་པ་མ་གཏོགས་རང་མཐོང་གི་ང་རྒྱལ་མི་བྱ། བསྐྱེད་རྫོགས་
སོགས་དགེ་བའི་རྩ་བ་གང་འགྲུབ་ཐམས་ཅད་ཀྱང་བླ་མ་དཀོན་མཆོག་ལ་མཆོད་
ཅིང་སེམས་ཅན་གྱི་དོན་དུ་བསྔོ་བ་བྱ། ཉ་སྟོང་དུས་དྲུག་སོགས་ལ་བླ་མ་དཀོན་
མཆོག་ལ་མཆོད་པ་ཅི་ནུས་དང་། དུས་དང་རྣམ་པ་ཐམས་ཅད་དུ་དྲན་ཤེས་དང་ལྡན་
པས་བློ་གཏད་བླ་མ་དཀོན་མཆོག་གསུམ་ལ་བཅོལ་ཞིང་སྐྱབས་འགྲོ་མི་བརྗེད་པར་
བྱ། དེ་ལྟར་བྱས་པས་རྨི་ལམ་དུ་འཇིགས་སྐྲག་ལ་སོགས་སྐྱེ་བའི་ཚེ་སྐྱབས་འགྲོ་བྱེད་
པ་བྱུང་ན་བར་དོར་ཡང་དེ་ལྟར་འབྱུང་བ་ཡིན་པས་དེ་ལྟ་བུ་མ་བྱུང་བར་དུ་འབད།
མདོར་ན་ཐར་པའི་ལམ་དུ་ཞུགས་ཤིང་ནང་པ་སངས་རྒྱས་ཀྱི་རྗེས་འཇུག་ཞིག་ཡིན་
ཕྱིན་ཆད་སྐྱབས་འགྲོ་དང་སྐྱབས་འགྲོའི་བསླབ་བྱ་སྲོག་ལ་བབ་ཀྱང་མི་འདོར་བ་
ཉམས་སུ་ལེན་དགོས་སོ། །
གཉིས་པ་ཕན་ཡོན་ནི། དེ་ལྟར་སྐྱབས་སུ་འགྲོ་བ་ནི་ཆོས་ཐམས་ཅད་ཀྱི་གཞི་རྟེན་
ཡིན་ཏེ། གང་གི་སྐྱབས་སུ་སོང་བ་ཙམ་གྱི་ཐར་བའི་ས་བོན་ཐེབས་པ་དང༌། མི་དགེ་
བའི་ཚོགས་ལས་རིང་དུ་བྱེད་ཅིང། དགེ་བ་གོང་དུ་འཕེལ་བ་དང༌། སྡོམ་པ་གསུམ་
གྱི་རྟེན་གཞི། ཡོན་ཏན་ཐམས་ཅད་ཀྱི་འབྱུང་གནས་སུ་འགྱུར་བ་དང་། གནས་
སྐབས་སུ་ཡང་སྐྱབས་ཡུལ་རྣམས་ཀྱི་རྗེས་སུ་འཛིན་ཅིང་དཀར་ཕྱོགས་ཀྱི་ལྷ་རྣམས་

ཀྱིས་རྟག་ཏུ་བསྲུང་ཞིང་བསམ་པ་ཡིད་བཞིན་དུ་འགྲུབ་པ་དང༌། དུས་རྟག་ཏུ་དཀོན་
མཆོག་གསུམ་གྱི་སྣང་བ་དང་མི་འབྲལ་ཞིང་ཚེ་རབས་དྲན་པ་དང༌། འདི་ཕྱིའི་ཕན་
བདེ་མ་ལུས་འགྲུབ་པ་སོགས་ཕན་ཡོན་ཚད་ལས་འདས་པ་དང༌། ཐ་ནའང་སངས་
རྒྱས་ཞེས་པའི་མཚན་གྱི་སྒྲ་ཙམ་ཡང་རྣ་བར་ཐོས་པ་དང༌། སྐུ་གསུང་ཐུགས་རྟེན་
གང་རིགས་ལ་འབྲེལ་བ་ཅུང་ཟད་བྱས་པས་ཀྱང་སེམས་ཅན་གྱི་རྒྱུད་ལ་ཐར་པའི་ས་
བོན་ཐེབས་ནས་གནས་སྐབས་དང་མཐར་ཐུག་གི་བདེ་འབྲས་ཐོབ་པ་སོགས་ཕན་
ཡོན་བསམ་གྱིས་མི་ཁྱབ་པ་གསུངས་ཤིང༌། མདོར་བསྡུ་ན། དྲི་མ་མེད་པའི་མདོ་
ལས། སྐྱབས་སུ་སོང་བའི་བསོད་ནམས་གང༌། །གལ་ཏེ་དེ་ལ་གཟུགས་མཆིས་
ན༑ ༑ནམ་མཁའི་ཁམས་ནི་ཀུན་བཀང་ཡང༌། །དེ་ནི་དེ་བས་ལྷག་པར་འགྱུར། །
ཞེས་དང༌། ཕར་ཕྱིན་བསྡུས་པ་ལས། སྐྱབས་སོང་བསོད་ནམས་གཟུགས་མཆིས་
ན། །ཁམས་གསུམ་འདི་ཡང་སྣོད་དུ་ཆུང༌། །རྒྱ་མཚོ་ཆེན་པོ་ཆུ་ཡི་གཏེར། །ཕུལ་
གྱིས་གཞལ་བར་ག་ལ་ནུས། །ཞེས་དང༌། ཉི་མའི་སྙིང་པོའི་མདོ་ལས། སངས་རྒྱས་
སྐྱབས་སུ་སེམས་ཅན་སུ་འགྲོ་བ། །བདུད་རྣམས་བྱེ་བས་བསད་པར་མི་ནུས་ཏེ། །
ཚུལ་ཁྲིམས་ཉམས་ཤིང་བློ་ནི་འཁྲུགས་ཟིན་ཀྱང༌། །དེ་ནི་ངེས་པར་སྒྲེ་བའི་ཕ་རོལ་
འགྲོ། །ཞེས་སོགས་ཕན་ཡོན་ཚད་མེད་དོ། །དེ་ལྟར་སྐྱབས་སུ་འགྲོ་བའི་གནས་འདི་
ལ་ཐོས་བསམ་སྒོམ་པས་ནན་ཏན་དུ་བྱ་དགོས་སོ། །ལམ་ཐམས་ཅད་ཀྱི་གཞི་རྟེན་
སྐབས་སུ་འགྲོ་བའི་ཁྲིད་ཀྱི་རིམ་པའོ།། །།
གཉིས་པ་ཐེག་ཆེན་བྱང་ཆུབ་མཆོག་ཏུ་སེམས་བསྐྱེད་པའི་ཁྲིད་ལ་གསུམ། ཚད་མེད་
བཞིའི་བློ་སྦྱང་བ། བྱང་ཆུབ་ཏུ་སེམས་བསྐྱེད་པ། སྨོན་འཇུག་གི་བསླབ་བྱ་བཟུང་
བའོ། །དང་པོ་ནི། སྤྱིར་བྱམས་སྙིང་རྗེ་དགའ་བ་བཏང་སྙོམས་ཞེས། ཐོག་མར་
བྱམས་པ་ནས་སྨོས་ཀྱང༌། ལམ་ཉམས་སུ་ལེན་པའི་ཚེ། དང་པོ་བཏང་སྙོམས་ཚད་
མེད་མ་སྦྱངས་ན་བྱམས་པ་དང་སྙིང་རྗེ་ཕྱོགས་རིས་ཅན་དུ་འགྲོ་ཉེན་ཡོད་པས་བཏང་
སྙོམས་སྔོན་དུ་སྦྱངས་དགོས། དེ་ཡང༌། སློབ་དཔོན་ཨིནྡྲ་བྷུ་ཏིས། ཕ་དང་མ་རུ་མ་

གྱུར་པའི། །སེམས་ཅན་གང་ཡང་ཡོད་མ་ཡིན། །ཞེས་པ་ལྟར། བཏང་སྙོམས་ཚད་
མེད་ནི་ཆགས་སྡང་ཞི་འདོད་ཀྱི་བློ་ཡིན་པས། མཁའ་མཉམ་གྱི་སེམས་ཅན་ཕ་མར་
མ་གྱུར་པ་གཅིག་ཀྱང་མེད་པར་ཐག་བཅད། དགྲ་གཉེན་བར་མ་གསུམ་ཆགས་
སྡང་དང་གཏི་མུག་བཏང་སྙོམས་སུ་མ་སོང་བར་དམ་པ་གོང་མའི་རྣམ་ཐར་བཞིན་
དགྲ་གཉེན་མཉམ་པ་ཉིད་དུ་བལྟ་བར་བྱའོ་སྙམ་དུ་བསམ་ཞིང་། དང་པོ་རང་གི་
ཡིད་དང་མི་མཐུན་པའི་ཞེ་སྡང་སྐྱེ་ཡུལ་གང་ཡིན་དེ་ལ་དམིགས་ཏེ་ཚེ་རབས་སྔ་མའི་
ཕ་མ་ཡིན་ཚུལ་དང་དགྲ་གཉེན་སོགས་རེ་མོས་སུ་གྱུར་པ་གྲངས་ཀྱིས་མི་ཆོད། ད་
ལྟ་ཡང་འཁྲུལ་སྣང་བདེན་ཞེན་འདུས་བྱས་ཀྱི་ཆོས་ཐམས་ཅད་སྐད་ཅིག་ཙམ་ཡང་
མི་རྟག་པར་འགྱུར་བའི་ཆོས་ཅན་ཡིན་པས་གནོད་ཡུན་ཐུང་བས་མ་ཟད་བརྟགས་ན་
དྲིན་ཆེ་བ་ཡིན་ཏེ། ཀུན་མཁྱེན་འཇིགས་མེད་གླིང་པས། དགྲས་ལོག་བསྒྲུབ་བྱས་
ཀྱང་ཐུགས་དམ་གྱི་བོགས་འདོན། །གཏམ་མ་ཉེས་ཁ་ཡོགས་དགེ་སྦྱོར་གྱི་ལྕག་
འདེབས། །འདི་ཆགས་ཞེན་འཇིག་པའི་བླ་མ་རུ་འདུག་པས། །ཁོའི་དྲིན་ལན་འཁོར་
མཐའ་མེད་པ་རུ་གཟིགས་མཛོད། །
ཅེས་པ་ལྟར་དང༌། མ་འོངས་པ་ནའང་དེ་ལྟར་དུ་འགྱུར་ངེས་པ་སོགས་ཐབས་དུ་
མའི་སྒོ་ནས་རང་བཞིན་གྱི་སེམས་ཅན་བར་མ་རྣམས་དང་ཁྱད་མེད་མ་བྱུང་བར་བློ་
སྦྱངས། དེ་ནས་བར་མ་རྣམས་ཀྱང་ཡང་དེ་ལྟར་དགྲ་གཉེན་ངེས་མེད་དུ་མ་གྱུར་པ་
གཅིག་ཀྱང་མེད་པའི་ཚུལ་ལ་བློ་སྦྱངས་པས་ཆགས་སྡང་བར་མའི་བློ་ངན་གཏན་
ནས་སྦྱངས་ཤིང་ཐམས་ཅད་ཕ་མ་རུ་མ་གྱུར་པ་མེད་པས་བཏང་སྙོམས་ཆེན་པོའི་བློ་
ངེས་ཤེས་མ་སྐྱེས་བར་དུ་སྒོམ་དགོས། རང་བཞིན་དུ་དགྲ་གཉེན་གང་ལ་ཡང་ཆགས་
སྡང་མི་སྐྱེ་བ་ཙམ་ནི། ཕན་མེད་གནོད་མེད་གཏི་མུག་བཏང་སྙོམས་པ་ཞེས་བྱ་སྟེ་
བཏང་སྙོམས་ཚད་མེད་ཀྱི་གོ་མི་ཆོད། བཏང་སྙོམས་ཚད་མེད་དྲང་སྲོང་གིས་མགྲོན་
འགྱེད་པ་ལྟ་བུ་ཞེས་དཔེར་ན་དྲང་སྲོང་རྣམས་ཀྱིས་མགྲོན་འགྱེད་པའི་ཚེ་བཟང་ངན་
ཐམས་ཅད་ལ་ཁྱད་མེད་པར་འགྱེད་པ་དང་མཚུངས་པར། ནམ་མཁས་གར་ཁྱབ་ཀྱི་

སེམས་ཅན་ཐམས་ཅད་ལ་ཉེ་རིང་ཆགས་སྡང་གཉིས་དང་བྲལ་བའི་སྙིང་རྗེ་ཆེན་པོའི་
ཡུལ་དུ་ཐམས་ཅད་མཉམ་ཞིང་སྙོམས་པར་རྩལ་ཡང་ཡང་སྦྱངས་དགོས་སོ། །དེ་
ནས་བྱམས་པ་ཚད་མེད་ནི། དེ་ལྟར་བཏང་སྙོམས་ཆེན་པོའི་བློ་སྦྱང་བས་ཡུལ་སེམས་
ཅན་རིས་སུ་མ་ཆད་པ་ཐམས་ཅད་བདེ་བ་དང་ལྡན་འདོད་ཀུན་ལ་ཁྱབ་པའི་བྱམས་
པ་ཆེན་པོ་ཞེས་བྱ་སྟེ། དཔེར་ན་བུ་ཚ་ཆུང་ངུ་ཕ་མས་སྐྱོང་ཚེ། བུ་དེས་ཚུར་ལ་ལོག་
སྒྲུབ་ཅི་ལྟར་བྱས་ནའང་དཀའ་ཚེག་ཁྱད་དུ་བསད་དེ།༑ བུ་དེ་བདེ་ཞིང་སྐྱིད་པའི་
ཐབས་ལ་རྒྱུན་ཏུ་བརྩོན་པ་ལྟར། དངོས་སམ་བརྒྱུད་དེ་སེམས་ཅན་ཐམས་ཅད་འདི་
ཕྱི་ཀུན་ཏུ་བདེ་ཞིང་སྐྱིད་པའི་ཐབས་ཁོ་ན་ལ་འབད་དགོས། ལར་སེམས་ཅན་ཐམས་
ཅད་ཀྱིས་བདེ་བ་འདོད་ཅིང༌། སྡུག་བསྔལ་མི་འདོད་མོད་ཀྱང་། ཐབས་ལ་མི་མཁས་
བས་བདེ་སྡུག་གི་རྒྱུ་གོ་ལོག་ཏུ་བསྒྲུབ་པ་འདི་ཐམས་ཅད་ཀྱི་རང་རང་སོ་སོའི་ཞེ་
འདོད་ལྟར་བདེ་སྐྱིད་ཁོ་ན་བྱུང་ན་ཅི་མ་རུང་སྙམ་དུ་ཡང་ཡང་བསྒོམ། སེམས་ཅན་
བདེ་སྐྱིད་ཅན་མཐོང་ཐོས་ཚེ་ནའང་རང་ལ་བདེ་སྐྱིད་འབྱོར་བ་དང་ཁྱད་མེད་མ་བྱུང་
བར་བློ་སྦྱང༌། དེ་བཞིན་དུ་མདོ་སྡེ་ལས། བྱམས་པའི་ལུས་ཀྱི་ལས་དང༌། བྱམས་
པའི་ངག་གི་ལས་དང༌། བྱམས་པའི་ཡིད་ཀྱི་ལས་ཞེས་གསུངས་པ་ལྟར། ལུས་ངག་
ཡིད་གསུམ་གྱིས་སེམས་ཅན་ལ་གནོད་འཚེ་མེད་པའི་བྱམས་པ་ལ་བསླབ་པར་བྱ་
དགོས་ཏེ། སྤྱོད་འཇུག་ལས། མིག་གི་སེམས་ཅན་བལྟ་ན་ཡང༌། །འདི་དག་ཉིད་ལ་
བརྟེན་ནས་བདག །སངས་རྒྱས་ཉིད་དུ་འགྱུར་རོ་ཞེས། །དྲངས་ཤིང་བྱམས་པའི་
ཚུལ་གྱིས་བལྟ། །
ཞེས་པ་ལྟར་མིག་གིས་སེམས་ཅན་གཞན་ལ་བལྟ་ན་ཡང༌། འཛུམ་ཞིང་ཡིད་དུ་འོང་
བའི་ཚུལ་ལས། སྡང་མིག་སོགས་ཁྲོ་བའི་ཚུལ་ཀྱིས་མི་བལྟ། ངག་གིས་ཀྱང་གཞན་
ཁྱད་གསོད་དང་སུན་འབྱིན་ཟུར་ཟ་སོགས་དགོས་པའི་དབང་གིས་མ་གཏོགས་ངག་
གི་མི་དགེ་བ་བཞི་སྤང༌། བདེན་པ་དང་སྙན་པ་སོགས་སྨྲ། ཡིད་ཀྱིས་ཀྱང་གཞན་
ལ་གནོད་སེམས་སྤང་ལ་ཕན་ཅི་ཐོག་བྱ་ཞིང་དེའི་བཟང་ལན་འོང་དུ་རེ་བ་དང༌།

གཞན་གྱིས་རང་ལ་བཟང་པོར་མཐོང་ཐབས་ཀྱི་ཚུལ་འཆོས་བྱེད་པ་སོགས་བློ་སྦྱོང་
ཐོ་ཅོ་རུ་ཤོར་བའི་བྱ་བ་མ་ཡིན་པས། སྙིང་ཐག་པ་ནས་གཞན་ལ་ཕན་འདོད་ཀྱི་
བསམ་སྦྱོར་ལ་ནན་ཏན་ཏུ་བྱ་བ་དང༌། བདག་གིས་ཚེ་རབས་ཐམས་ཅད་དུ་སེམས་
ཅན་གཞན་གྱི་ཐ་ན་བ་སྤུའི་ཁུང་བུ་གཅིག་ཙམ་ལ་གནོད་པ་བྱེད་པར་མ་གྱུར་ཅིག
ཕན་པ་དང་བདེ་བ་བདག་གཅིག་པུ་ཁོ་ནས་བསྒྲུབ་ནུས་པར་གྱུར་ཅིག་སྙམ་དུ་རྣམ་
པ་ཀུན་ཏུ་སྨོན་ལམ་གདབ། དངོས་སུ་རང་ལ་བསྟེན་པའི་སྒོ་ཁྱི་ཡན་ཆད་དང་ཕ་མ་
རྒན་ཁོག་སོགས་ལ་མནར་སྡང་མི་བྱ། ལུས་ངག་ཡིད་གསུམ་གྱི་སྒོ་ནས་བྱམས་པར་
བྱ། བྱམས་པ་ཚད་མེད་བྱ་མས་བྱེའུ་གསོ་བ་ལྟ་བུ་ཞེས། བྱ་མས་བྱེའུ་གསོ་བའི་ཚེ།
དང་པོ་ཚང་འཇམ་ཞིང་བདེ་བར་བཅའ། དེ་ནས་གཤོག་པས་བཀབ། དྲོད་ལ་བཅར།
སྤྱོད་ལམ་ཐམས་ཅད་འཇམ་པོའི་སྒོ་ནས་བྱེའུ་དེ་འཕུར་མ་སོང་བར་དུ་སྐྱོང་བ་དང་
འདྲ་བར། ཁམས་གསུམ་གྱི་སེམས་ཅན་ཐམས་ཅད་སངས་མ་རྒྱས་ཀྱི་བར་དུ་བདག་
གིས་ཐབས་ཇི་ལྟ་བུས་སྒོ་ནས་བདེ་བ་དང་ལྡན་པར་བྱ་སྙམ་པ་སྒོམ་ཞིང་ཀུན་ལ་
ཁྱབ་པའི་བྱམས་པ་ཆེན་པོའི་རྩལ་སྦྲང་ངོ་། །
དེ་ནས་སྙིང་རྗེ་ཚད་མེད་ནི། སེམས་ཅན་ཐམས་ཅད་སྡུག་བསྔལ་དང་བྲལ་འདོད་
ཀྱི་བློ་ཡིན་པས། དང་པོ་སྡུག་བསྔལ་དྲག་པོས་མནར་བའི་སེམས་ཅན་གང་ཞིག་མི་
ནག་ཅན་ཐར་མེད་ཀྱི་བཙོན་དོང་དུ་བཅུག་ནས་ཁྲིམས་གྱི་ཆད་པ་སྣ་ཚོགས་ཀྱིས་
རྟག་ཏུ་མནར་ཞིང་སྡུག་བསྔལ་བ་ལྟ་བུའམ། ཤན་པའི་མདུན་སར་དུད་འགྲོ་འཆི་ཀ་
མ་ལྟ་བུའི་སེམས་ཅན་སྡུག་བསྔལ་དྲག་པོས་གདུང་བ་ཞིག་བློ་ཡུལ་དུ་བསམ་པའམ་
མཐོང་ཐོས་བྱུང་ཚེ། དེ་ལ་རང་ཉིད་ཡིན་པའི་འདུ་ཤེས་བཞག་སྟེ། ད་ཅི་བྱེད་བྲོས་
ས་དང་གབ་ས། སྐྱབས་དང་སྐྱོབ་པ་ནི་མི་འདུག དུས་ད་ལྟ་ཉིད་དུ་ཚེ་འདིའི་སྣང་
བ་དང་བྲལ་ཏེ་གཞན་ལྟ་ཅི་གཅེས་པར་བསྐྱངས་བའི་ལུས་ཀྱང་ཤུལ་དུ་བཞག་ནས།
ཚེ་ཕྱི་མར་འགྲོ་དགོས་པ་འདི་ཡ་རེ་ང་སྙམ་པ་ལ་སོགས་དེ་དག་གི་སྡུག་བསྔལ་རང་
ཐོག་ཏུ་བླངས་ནས་འཇིགས་ཟིང་ཟིང་གི་སྣང་བ་མ་བྱུང་བར་བློ་སྦྲང་། ཡང་སེམས་

7
ཅན་དེ་རང་གི་ཚེ་འདིའི་དྲིན་ཅན་གྱི་མ་རྒན་དེ་དངོས་སུ་ཡིན་པའི་འདུ་ཤེས་བཞག་
ལ༑ ཉེས་པ་སྤུ་ཙམ་མེད་བཞིན་ངའི་ཨ་མ་སྡུག་བསྔལ་འདི་ལྟ་བུ་དང་བཅས་ནས་
གསོད་ན་ཨ་མ་ལ་ན་ཚ་དང་སྡུག་བསྔལ་ཅི་ལྟ་བུ་ཡོད། ཨ་མ་སྡུག་བསྔལ་ལས་མྱུར་
དུ་ཐར་བ་ཞིག་མི་བྱེད་རེ་སྙམ་དུ་བློ་སྦྱང་། སྙིང་མི་བཟོད་པ་ལྟ་བུའི་སྙིང་རྗེ་སྐྱེས་
ཚེ་དམིགས་མེད་ཀྱི་ངང་དུ་བཞག་ལ་ངལ་བསོ། ཡང་ད་ལྟའི་དགྲ་རུ་གྱུར་བ་དང་
བར་མའི་སེམས་ཅན་རྣམས་ཀྱང་དུས་གསུམ་གྱི་ཕ་མ་རུ་མ་གྱུར་པ་ནི་གཅིག་ཀྱང་
མེད་ལ། གྲངས་ནི་ནམ་མཁས་གར་ཁྱབ་ཁམས་གསུམ་གྱི་སེམས་ཅན་གྱིས་ཁྱབ་
ཡོད་ཅིང་། སེམས་ཅན་དེ་དག་ལ་ལ་འབྲས་བུ་ངན་སོང་གསུམ་གྱི་སྡུག་བསྔལ་
ཉམས་སུ་མྱོང་བ་ནག་ཅན་བཙོན་དོང་དུ་ཆུད་པ་ལྟ་བུ། ལ་ལས་སྡུག་བསྔལ་གྱི་རྒྱུ་
ཁོ་ན་ལག་ཏུ་ལེན་པ་ནི་ཤན་པའི་འདུན་སའི་སེམས་ཅན་གསོད་ཁ་མ་ལྟ་བུ་སྟེ་སྡུག་
བསྔལ་རྒྱུ་འབྲས་གཉིས་ཀྱིས་རྟག་ཏུ་མནར་བ་འདི་རྣམས་སྙིང་རེ་རྗེ། འདི་ཐམས་
ཅད་གཅིག་ཀྱང་མ་ལུས་པ་སོ་སོའི་ལས་སྣང་གི་སྡུག་བསྔལ་འདི་ལས་བདག་གཅིག་
པུས་བསྒྲལ་ནས་སངས་རྒྱས་གྱི་ས་ལ་མྱུར་དུ་དགོད་པར་ནུས་ན་ཅི་མ་རུང༌། དེ་ལྟར་
ནུས་པ་ཞིག་བླ་མ་དཀོན་མཆོག་ཁྱེད་མཁྱེན་སྙམ་པའི་གསོལ་འདེབས་དང་སྨོན་ལམ་
སྙིང་ནས་འབད། དེ་ལྟར་སྤྱི་འབྱམས་གོ་ཡུལ་ཙམ་མ་ཡིན་པར་རིམ་ཅན་དང་སྤེལ་
མར་རང་བློར་གང་འཕྲོད་ལྟར་ཉམས་སུ་ལེན། དངོས་སུ་ད་ལྟ་རང་ལ་བརྟེན་པའི་
དུད་འགྲོ་སྡུག་བསྔལ་གྱིས་མནར་བ་དྲིན་ཆེན་འདི་རྣམས་ལ་དམྱལ་བ་དང་འདྲ་བའི་
སྡུག་བསྔལ་དུ་མ་གཏད་ནས། དེ་དག་ལ་སྡུག་བསྔལ་ཡོད་སྙམ་པའི་སྣང་བ་ཙམ་
ཡང་མི་བྱེད་པར་ཁ་ནས་སེམས་ཅན་སྙིང་རེ་རྗེ་ཟེར་བ་འདི་རྣམས་བརྟགས་ན་རང་
རྒྱུད་ན་སྙིང་རྗེ་རྩ་བ་ནས་མེད་པའི་སྐྱོན་ཡིན་ལ། ཁྱད་པར་དུ་ཆེད་དུ་བསད་པའི་
སྡིག་ཟས་དམར་ཆོག་དེད་ནས་ཕྱེ་གཏོར་འགམ་པ་རྣམས་ནི་བྱམས་སྙིང་རྗེའི་རྩ་བ་
ཆད་པའི་རིགས་ཅན་མདོ་སྔགས་གཉིས་ཀ་དང་འགལ་བའི་སྡིག་པ་གཞན་གྱི་དོད་
མིན་པ་ནི་ཁྲིད་ཡིག་ཀུན་བཟང་བླ་མའི་ཞལ་ལུང་སོགས་ལས་ཤེས་ལ། ཐེག་ཆེན་

བརྟུལ་ཞུགས་སྤྱོད་པ་འབྲེལ་ཚད་དོན་ལྡན་རྣམས་ནི་མ་གཏོགས་སོ།
ལྟ་སྤྱོད་ཟུང་འཇུག་སྤྱོད་པ་དུས་ཚོད་དང་འབྲེལ་བ་ཞེས། ལམ་གྱི་ཆོས་དང་རང་
རྒྱུད་ཞུ་དག་ཕེར་ངེས་ཐ་དད་དུ་མ་སོང་བ་ཞིག་ནི་ཡ་གི་རྫོགས་པ་ཆེན་པོ་རྣལ་དུ་
འབྱོར་བ་ཞིག་ཡིན་ཀྱང་མེད་ཐབས་མེད་ཡིན་པས་དུས་རྟག་ཏུ་དམན་པའི་ས་བཟུང་།
ཧྲུལ་པོའི་གོས་གྱོན། བཟང་ངན་རབ་འབྲིང་ཐམས་ཅད་གོང་དུ་བཀུར། སེམས་ཅན་
ལ་དངོས་བརྒྱུད་ནས་ཕན་ཅི་ཐོག་བྱེད་ཅིང་བྱམས་སྙིང་རྗེ་གཉིས་པོ་འདི་ངེས་པར་
རྒྱུད་ལ་སྐྱེས་ནུས་ན་དེ་བས་གཞན་དགེ་སྦྱོར་སོགས་གང་ཡང་མ་འགྲུབ་ཀྱང་རུང་སྟེ།
ཆོས་ཡང་དག་པར་སྡུད་པའི་མདོ་ལས། སངས་རྒྱས་ཐོབ་པར་འདོད་པས་ཆོས་མང་
པོ་ལ་བསླབ་པར་མི་བགྱི་ཡི། ཆོས་གཅིག་ལ་བསླབ་པར་བགྱིའོ། །དེ་གང་ཞེ་ན་
སྙིང་རྗེ་ཆེན་པོའོ། །གང་ལ་སྙིང་རྗེ་ཆེན་པོ་ཡོད་པ་དེ་ལ་སངས་རྒྱས་ཀྱི་ཆོས་ཐམས་
ཅད་ལག་མཐིལ་དུ་ཡོད་པ་ལྟར་འགྱུར་རོ། །
ཞེས་པ་ལྟར། སྙིང་རྗེ་བསྒོམ་པ་དེ་ཡང་མ་ལག་རྡུམ་མའི་བུ་ཆུས་ཁུར་བ་ལྟ་བུ་ཞེས།
མ་ལག་པ་མེད་པ་ཞིག་གི་བུ་ཆུས་ཁྱེར་ན། སྡུག་བསྔལ་དྲག་པོ་ཤས་མི་བཟོད་པར་
འོ་དོད་འབོད་ཅིང་རྒྱུགས་པ་ལས་གཞན་བྱ་ཐབས་བྲལ་བ་དང་འདྲ་བར་ཁམས་
གསུམ་གྱི་སེམས་ཅན་ཐམས་ཅད་སྡུག་བསྔལ་གྱི་ཆུ་བོས་ཁྱེར། འཁོར་བའི་རྒྱ་
མཚོར་བྱིང་བ་རྣམས་ལ་ཤས་མི་བཟོད་པའི་སྙིང་རྗེ་སྐྱེ་ཡང་རང་ལ་སྡུག་བསྔལ་ལས་
སྐྱོབ་པའི་ནུས་པ་ནི་མེད། ད་ཅི་བྱེད་སྙམ་དུ་སྙིང་ཐག་པ་ནས་སེམས་ཅན་ཐམས་
ཅད་སྡུག་བསྔལ་གྱི་རྒྱ་མཚོ་ལས་བདག་གཅིག་པུས་བསྒྲལ་ནུས་པའི་ཐུགས་རྗེ་དང་
བྱིན་རླབས་མ་ཆུང༌། མྱུར་དུ་བྱིན་གྱིས་རླབས་པར་མཛད་དུ་གསོལ་སྙམ་པས་བླ་
མ་དཀོན་མཆོག་ལ་གསོལ་བ་འདེབས་ཤིང་རང་གཞན་ཐམས་ཅད་སྒྱུ་མ་དང་རྨི་ལམ་
ལྟ་བུ་ཡིན་ཚུལ་ཤེས་པའི་སྒོ་ནས་ཉམས་སུ་བླངས་ཤིང་མཐར་མི་དམིགས་པའི་ངང་
དུ་མཉམ་པར་བཞག་གོ །དེ་ནས་དགའ་བ་ཚད་མེད་ནི། གཞན་ལ་ཕྲག་དོག་དང་
འགྲན་སེམས་ཞི་འདོད་ཀྱི་བློ་ཡིན་པས། གང་ཞིག་རིགས་རུས་སྟོབས་འབྱོར་མངའ་

ཐང་སོགས་མཐོ་རིས་ཀྱི་བདེ་སྐྱིད་དང་ལྡན་པ་ཞིག་དམིགས་ཡུལ་དུ་བྱས་ལ། ད་
དུང་འདི་བས་ཀྱང་མངོན་མཐོའི་དཔལ་གྱིས་འབྱོར་ཞིང་། འཚེ་བ་མེད་པ། ཤེས་
རབ་ཆེ་བ་ལ་སོགས་ཕུན་སུམ་ཚོགས་པ་དུ་མས་འབྱོར་བར་ཤོག་ཅིག སེམས་ཅན་
གཞན་རྣམས་ཀྱང་འདི་ལྟ་བུའི་བདེ་སྐྱིད་དང་ལྡན་པ་ཞིག་བྱུང་ན་ཅི་མ་རུང་སྙམ་
པའི་བློ་སྦྱང་། དེ་ཡང་དང་པོ་གང་ལ་སྐྱེ་སླ་བའི་ཡུལ་རང་གི་མཛའ་བཤེས་སོགས་
དང༌། དེ་ནས་རང་བཞིན་གྱི་སེམས་ཅན་བར་མ་རྣམས་དང༌། དེ་ནས་ཕ་རོལ་དགྲ་
སྡང་ལྟ་བུ་ཕྲག་དོག་གི་གནས་སུ་གྱུར་པ་ལ་དམིགས་པ་སོགས་རང་བློར་གང་འཕྲོད་
རིམ་ཅན་དང་སྤེལ་མར་ཉམས་སུ་ལེན་ཅིང་། མདོར་ན་གཞན་འབྱོར་ཕུན་ཚོགས་
ལ་མི་བཟོད་པའི་འགྲན་སེམས་དང་ཕྲག་དོག་གི་བློ་ངན་དྲུངས་ནས་ཕྱུངས་བ་ཞིག་
ངེས་པར་དགོས་ཏེ། རྒྱལ་སྲས་བྱང་ཆུབ་སེམས་དཔའ་རྣམས་ཀྱིས་ལག་ལེན་གྱི་
སྙིང་པོ་སེམས་ཅན་གནས་སྐབས་དང་མཐར་ཐུག་གི་བདེ་བའི་རྒྱུ་འབྲས་གཉིས་དང་
ལྡན་པའི་ཐབས་ཁོ་ནའི་མཛད་པ་ཅན་ཡིན་པས། བདག་གིས་གཞན་གྱི་བདེ་སྐྱིད་
དང་ཡོན་ཏན་ལ་མི་དགའ་བར་བལྟས་ན་དེ་བས་སྡུག་པ་འཇིག་རྟེན་ན་ཅི་ཡོད་སྙམ་
པས་དུས་རྟག་ཏུ་གཞན་ལ་ཡོན་ཏན་དང་མཐུན་རྐྱེན་ཅི་ཙམ་འབྱོར་བ་ལ་སྙིང་ཐག་
པ་ནས་དགའ་བ་སྒོམ་ཞིང་། ད་དུང་ཡང་འདི་ལས་ལྷག་པའི་ཕུན་སུམ་ཚོགས་པ་
ཞིག་བྱུང་ན་ཅི་མ་རུང་སྙམ་དུ་སྙིང་ཐག་པ་ནས་བསྒོམ་ལ་མཐར་དམིགས་མེད་ཀྱི་
ངང་དུ་བཞག་གོ །
དགའ་བ་ཚད་མེད་པ་རྔ་མོང་གིས་རྔེའུ་སྟོར་ནས་རྙེད་པ་ལྟ་བུ་ཞེས། རྔ་མོང་དེ་
སེམས་ཅན་གཞན་ལས་ཀྱང་བུ་ལ་ལྷག་པར་བརྩེ་བ་ཡིན་པས་དེའི་རྔེའུ་དེ་སྟོར་ན་
དེ་ཙམ་གྱི་མྱ་ངན་ཆེ་ཞིང༌། གལ་ཏེ་རྙེད་པ་ན་དེ་ཙམ་གྱི་དགའ་བྲོད་ཡོད་པ་དེ་ལྟ་བུ་
ལ་བསླབ་དགོས། དེ་ལྟར་ཚད་མེད་པ་བཞི་པོ་དེ་དག་ནི་མཐར་ཐུག་སྐུ་བཞིའི་ས་
བོན་དོན་དམ་བྱང་ཆུབ་ཀྱི་སེམས་མཚན་ཉིད་པ་རང་རྒྱུད་ལ་སྐྱེ་བའི་རྒྱུ་མ་ནོར་བ་
ཡིན་པས་ཅི་ནས་ཀྱང་རྒྱུད་ལ་མ་སྐྱེས་བར་དུ་བསྒོམ་དགོས་ཏེ། ཀུན་མཁྱེན་འཇིགས་

མེད་གླིང་པས། བསམ་པ་བཟང་ན་ས་དང་ལམ་ཡང་བཟང༌། །བསམ་པ་ངན་ན་ས་
དང་ལམ་ཡང་ངན། །ཐམས་ཅད་བསམ་པ་དག་ལ་རག་ལས་པས། །རྟག་ཏུ་བསམ་
པ་བཟང་ལ་འབད་པར་བྱ། །ཞེས་པ་ལྟར། བསམ་པ་བཟང་པོར་བསླབ་པའི་ཕན་
ཡོན་ནི་ཚེ་འདིར་ཡང་དཀར་ཕྱོགས་ཀྱི་ལྷ་རྣམས་ཀྱིས་བསྲུང་ཞིང་སངས་རྒྱས་དང་
བྱང་ཆུབ་སེམས་དཔའ་ཐམས་ཅད་ཀྱི་བྱིན་གྱིས་རློབས། གང་བསམ་གྱི་དོན་ཐམས་
ཅད་གེགས་མེད་ཡིད་བཞིན་དུ་འགྲུབ་པ་དང༌། ཅི་བྱས་དགེ་བར་འགྱུར་ཞིང་འཆི་ཁ་
གནད་གཅོད་མི་འབྱུང་། ཕྱི་མ་ལྷ་མིའི་བདེ་སྐྱིད་ལ་ལོངས་སྤྱོད་ཅིང་། མཐར་ཐུག་
སངས་རྒྱས་ཀྱི་གོ་འཕང་མངོན་དུ་འགྱུར་བ་ཡིན་པས་རྟག་ཏུ་བསམ་པ་བཟང་པོ་ལ་
བསླབ་པར་བྱའོ། །གཉིས་པ་སེམས་བསྐྱེད་དངོས་ལ། བློ་སྟོབས་ཀྱི་ཁྱད་པར་གྱིས་
དབྱེ་ན་གསུམ། དང་པོ་སྔོན་ལ་རང་ཉིད་ཐར་བར་བྱས་ནས་འགྲོ་བ་གཞན་དེའི་གོ་
འཕང་ལ་འགོད་པར་འདོད་པ་དེད་དཔོན་ལྟ་བུའམ་རྒྱལ་པོ་ལྟ་བུའི་སེམས་བསྐྱེད།
གཉིས་པ་རང་དང་གཞན་ལྷན་ཅིག་ཐར་བར་འདོད་པ་དེ་མཉན་པ་ལྟ་བུའི་སེམས་
བསྐྱེད། གསུམ་པ་སེམས་ཅན་ཐམས་ཅད་བྱང་ཆུབ་མ་ཐོབ་ཀྱི་བར་དུ་རང་ཉིད་ཐར་
བ་འདོད་པར་མི་བྱེད་པ་ནི་རྫི་བོ་ལྟ་བུའི་སེམས་བསྐྱེད་ཅེས་སོ། །ས་མཚམས་ཀྱིས་
དབྱེ་ན། ཚོགས་སྦྱོར་གྱི་ལམ་ན་མོས་པ་སྤྱོད་པའི་སེམས་བསྐྱེད། ས་དང་པོ་ནས་
བདུན་པའི་བར་ལ་ལྷག་བསམ་རྣམ་དག་གི་སེམས་བསྐྱེད། དག་པ་ས་གསུམ་ན་
རྣམ་པར་སྨིན་པའི་སེམས་བསྐྱེད། སངས་རྒྱས་ཀྱི་ས་ན་སྒྲིབ་པ་སྤང་བའི་སེམས་
བསྐྱེད་དང་བཞིའོ། །
སེམས་བསྐྱེད་རང་གི་ངོ་བོས་དབྱེ་ན་ཀུན་རྫོབ་དོན་དམ་གཉིས་ཡོད་དེ། སྤྱོད་འཇུག་
ལས། འགྲོ་བར་འདོད་དང་འགྲོ་བ་ཡི། །བྱེ་བྲག་ཇི་ལྟར་ཤེས་པ་ལྟར། །དེ་བཞིན་
མཁས་པས་འདི་གཉིས་ཀྱི། །བྱེ་བྲག་རིམ་བཞིན་ཤེས་པར་བྱ། །ཞེས་པ་ལྟར། དང་
པོ༑ གང་ཞིག་ཕྱོགས་ག་ཤེད་དོན་གཉེར་ལ་འགྲོ་བར་འདོད་དེ་ཐག་བཅད་པ་ལྟ་བུ་
གོང་བསྟན་ཚད་མེད་བཞི་སྨོན་སེམས་དང༌། དངོས་སུ་ལམ་དུ་ཞུགས་ནས་འགྲོ་

བཞིན་པ་ལྟ་བུ་འཆད་འགྱུར་གྱི་ཕ་རོལ་ཏུ་ཕྱིན་པ་དྲུག་ལ་དངོས་སུ་བསླབ་པ་ནི་
འཇུག་སེམས་ཏེ། སྨོན་འཇུག་གཉིས་ཀ་ཀུན་རྫོབ་བྱང་ཆུབ་ཀྱི་སེམས་ཡིན་ཞིང༌།
ཚོགས་སྦྱོར་གྱི་ལམ་དུ་དེ་ལྟ་བུའི་སེམས་བསྐྱེད་ལ་བརྟེན་ནས་ཡུན་རིང་པོར་བློ་
སྦྱངས་བའི་མཐུ་ལས། མཐོང་ལམ་དུ་ཆོས་ཐམས་ཅད་ཀྱི་
ཉིད་སྤྲོས་པ་ཐམས་ཅད་དང་བྲལ་བའི་ཡེ་ཤེས་སྟོང་པ་ཉིད་ཀྱི་དོན་མངོན་སུམ་དུ་
རྟོགས་པ་ནི་དོན་དམ་པའི་སེམས་བསྐྱེད་དུ་འདོད་ལ། དེ་ལྟ་བུའི་ཀུན་རྫོབ་སེམས་
བསྐྱེད་ཆོ་ག་ལས་ཐོབ་དགོས་པ་དང་། དོན་དམ་སེམས་བསྐྱེད་སྒོམ་སྟོབས་ཀྱིས་
ཐོབ་པར་འདོད་ལ། འདིར་ལས་དང་པོ་པའི་དབང་དུ་བྱས་ཏེ། ཆོ་ག་ལྟར་ལེན་ཚུལ་
སེམས་བསྐྱེད་འབོག་ཆོག་བྱ་བ་ནི། འབོག་{ཁྲིད་རྒྱས་པའི་སྐབས་ཉིན་དང་པོ་འབོག་ཆོག
རྒྱས་པ་དང་། ཉིན་གཉིས་པ་ལ་འབོག་ཆོག་འབྲིང་བསྡུས་གང་འཚམ་དང་ཉམས་ལེན་དངོས་བཤད་
ན་བདེ། མཆན}ཆོག་གཞན་ལྟར་དང༌། དེ་ལྟར་ཐོབ་པའི་སེམས་བསྐྱེད་དེ་མི་ཉམས་
ཤིང་གོང་དུ་འཕེལ་བའི་ཕྱིར་རྒྱུན་ཏུ་ཉམས་སུ་ལེན་པ་ནི། མདུན་གྱི་ནམ་མཁར་
སེམས་བསྐྱེད་ཀྱི་དཔང་པོར་སྐྱབས་འགྲོའི་ཚོགས་ཞིང་སླར་གསལ་གདབ། འདི་
ལྟར་ནམ་མཁའི་མཐས་ཁྱབ་པའི་སེམས་ཅན་འདི་ཐམས་ཅད་དུས་གསུམ་གྱི་ཕ་མ་
5ད་ཀྱི་གནས་ལུགས་དེ་བཞིན་
རུ་མ་གྱུར་པ་གཅིག་ཀྱང་མེད་ལ། དྲིན་བསམ་གྱིས་མི་ཁྱབ་པས་བསྐྱང་བའི་མ་དྲིན་
ཅན་འདི་དག་ཐམས་ཅད་སོ་སོའི་ལས་ཀྱིས་བདེ་སྡུག་སོགས་སྣ་ཚོགས་སུ་སྣང་བ་
བདེན་མེད་འཁྲུལ་བ་ཆུ་ཟླའི་རྫུན་རིས་ཀྱིས་རྟག་ཏུ་བསླུས་ཤིང༌། འཁོར་བ་སྡུག་
བསྔལ་གྱི་རྒྱ་མཚོར་བར་མེད་ལུ་གུ་རྒྱུད་དུ་འཁྱམས་པའི་སྐབས་བྲལ་མགོན་མེད་
ཀྱི་འགྲོ་བ་འདི་རྣམས་སྡུག་བསྔལ་མཐའ་དག་ལས་བསྒྲལ་ཏེ། རང་རིག་འོད་གསལ་
བདེ་བ་ཆེན་པོའི་དབྱིངས་སུ་ངལ་བསོ་བར་བྱ་བའི་ཕྱིར་དུ་ཚད་མེད་པ་བཞི་ཡི་ངང་
ནས་བྱང་ཆུབ་མཆོག་ཏུ་སེམས་བསྐྱེད་དེ་སྔོན་གྱི་རྒྱལ་སྲས་བྱང་ཆུབ་སེམས་དཔའ་
རྣམས་ཀྱི་མཛད་སྤྱོད་རླབས་པོ་ཆེ་ལ་བསླབ་ནས། འཁོར་བ་ན་སེམས་ཅན་གཅིག་
ཀྱང་མི་གནས་པར། དེ་ཙམ་དུ་བརྩོན་འགྲུས་བརྩམ་པར་བགྱིད་དོ་སྙམ་པའི་དམ་

ཧོ༔ སྣ་ཚོགས་སྣང་བ་ཆུ་ཟླའི་རྫུན་རིས་ཀྱིས༔ འཁོར་བ་ལུ་གུ་རྒྱུད་དུ་འཁྱམས་པའི་
འགྲོ༔ རང་རིག་འོད་གསལ་དབྱིངས་སུ་ངལ་བསོའི་ཕྱིར༔ ཚད་མེད་བཞི་ཡི་ངང་
ནས་སེམས་བསྐྱེད་དོ༔ ཞེས་ཅི་རིགས་སུ་བརྗོད་མཐར། ཚོགས་ཞིང་ལ་མོས་གུས་
དུང་བ་ཞིག་བྱས་པས་འོད་དུ་ཞུ་ནས་རང་ལ་ཐིམ་པའི་རྐྱེན་གྱིས་དེ་དག་གི་ཐུགས་
རྒྱུད་ན་བཞུགས་པའི་དོན་དམ་བྱང་ཆུབ་ཀྱི་སེམས་རང་རྒྱུད་ལ་ལྷང་གིས་སྐྱེས་པར་
བསམ་ལ་སེམས་རང་བབས་ཅི་གནས་སུ་བཞག མཐར། བྱང་ཆུབ་སེམས་དང་མི་
འབྲལ་ཞིང༌། །བྱང་ཆུབ་སྤྱོད་ལ་གཞོལ་བ་དང༌། །སངས་རྒྱས་རྣམས་ཀྱིས་ཡོངས་
བཟུང་ཞིང༌། །བདུད་ཀྱི་ལས་རྣམས་སྤོང་པར་ཤོག །བྱང་ཆུབ་སེམས་དཔའ་རྣམས་
ཀྱིས་ནི། །འགྲོ་དོན་ཐུགས་ལ་དགོངས་འགྲུབ་ཤོག །མགོན་པོ་ཡིས་ནི་གང་དགོངས་
པ༑ ༑སེམས་ཅན་རྣམས་ལའང་དེ་འབྱོར་ཤོག །ཅེས་སོགས་སྨོན་ལམ་དང༌།
འཇམ་དཔལ་དཔའ་བོ་སོགས་ཀྱིས་བསྔོ་བ་བྱ། དེ་ལྟ་བུའི་བྱང་ཆུབ་སེམས་བསྐྱེད་
འདི་ནི། རྒྱལ་བས་ཆོས་སྒོ་བརྒྱད་ཁྲི་བཞི་སྟོང་གསུངས་པ་ཐམས་ཅད་ཀྱི་སྙིང་པོ་
དྲིལ་བ། ཡོད་དེས་ཆོག མེད་ཐབས་ཆགས་ཀྱི་གདམས་པ། ནད་བརྒྱ་སྨན་གཅིག
སྨན་དཀར་པོ་ཆིག་ཐུབ་ལྟ་བུ་གཞན་ཚོགས་བསགས་སྒྲིབ་སྦྱངས། ལྷ་བསྒོམ་
སྔགས་བཟླ་བ་སོགས་ཆོས་ཉམས་སུ་ལེན་པ་ཐམས་ཅད་ཀྱང་བྱང་ཆུབ་ཀྱི་སེམས་
ཡིད་བཞིན་གྱི་ནོར་བུ་འདི་རྒྱུད་ལ་སྐྱེ་བའི་ཐབས་སུ་གསུངས་པ་ཡིན་གྱི། བྱང་ཆུབ་
ཀྱི་སེམས་ལ་མ་བརྟེན་པར་སོ་སོའི་ལམ་གྱིས་སངས་རྒྱས་ཀྱི་གོ་འཕང་ཐོབ་མི་ནུས།
བྱང་ཆུབ་ཀྱི་སེམས་འདི་རྒྱུད་ལ་སྐྱེས་ན་ཆོས་གང་བསྒྲུབ་སངས་རྒྱས་ཐོབ་བྱེད་ཀྱི་
རྒྱུར་འགྲོ་བ་ཡིན་པས་འདི་ལ་ཉམས་ལེན་གྱི་མཐིལ་བྱ། རང་ལ་བྱང་ཆུབ་སེམས་
ཀྱི་མན་ངག་སྟོན་པའི་བླ་མ་དེ། ཆོས་ཐེག་པ་ཆེན་པོའི་ལམ་དུ་འཛུད་པ་པོ་ཡིན་པས།
གདམས་ངག་གཞན་སྟོན་པ་བརྒྱ་སྟོང་ལས་བཀའ་དྲིན་ལྷག་པར་ཆེ་བ་ཡིན་ནོ། །
དེ་ལྟར་སེམས་བསྐྱེད་པ་དེ་ཡང༌། སེམས་མཆོག་བསྐྱེད་པ་མི་གཙོ་སྐྱེ་བ་གཙོ། ཞེས་

པ་ལྟར། ཁ་བཤད་དང་ཡིན་ལོ་ཙམ་དུ་མི་བཞག་པར། བྱམས་སྙིང་རྗེ་བྱང་ཆུབ་ཀྱི་
སེམས་རང་རྒྱུད་ལ་སྐྱེ་ངེས་བྱ་དགོས། དོན་སེམས་ཐོག་ཏུ་མ་བླངས་པར་སེམས་
བསྐྱེད་འབུམ་ཕྲག་མང་པོ་བཏོན་ཀྱང་སྙིང་པོ་དེ་ཙམ་མོ། །གསུམ་པ་བསླབ་བྱ་
བསྟན་པ་ལ། སྨོན་འཇུག་གི་བསླབ་བྱ་གཉིས་ལས། དང་པོལའང༌། བདག་གཞན་
མཉམ་པ། བརྗེ་བ། བདག་པས་གཞན་གཅེས་སྒོམ་པ་དང་གསུམ། དང་པོ་བདག་
གཞན་མཉམ་པ་བསྒོམ་པ་ནི། རང་གིས་བདེ་སྐྱིད་འདོད་པ་དང༌། སྡུག་བསྔལ་མི་
འདོད་པ་དེ་བཞིན་དུ།
སེམས་ཅན་ཐམས་ཅད་ཀྱིས་ཀྱང་འདོད་ལུགས་མཉམ་པས།
སེམས་ཅན་བདེ་བ་དང་ལྡན་ཅིང་སྡུག་བསྔལ་དང་བྲལ་ཐབས་དངོས་བརྒྱུད་ནས་
ཉམས་སུ་ལེན། བདག་གཞན་ཆགས་སྡང་གི་བློ་ངན་དྲུང་ནས་ཕྱུང་སྟེ་བདག་གཞན་
མཉམ་པ་ཉིད་དུ་བལྟ་བར་བྱའོ། །
གཉིས་པ་བདག་གཞན་བརྗེ་བ་བྱང་ཆུབ་ཀྱི་སེམས་ནི། སྡུག་བསྔལ་གྱིས་གདུང་
བའི་སེམས་ཅན་དངོས་སུ་མཐོང་བའམ་མིན་ཀྱང་རང་གི་མདུན་དུ་དམིགས་ལ།
རང་གི་དབུགས་ཕྱིར་རྒྱུ་བའི་ཚེ། བདག་གི་བདེ་བ་དང་ལེགས་པ་ལུས་ལོངས་སྤྱོད་
དགེ་བའི་རྩ་བ་དང་བཅས་པ་གོས་ཕུད་དེ་གཡོག་པ་ལྟར་ཁོ་ལ་སྨིན། ཁོ་ལ་སྡུག་
བསྔལ་ཅི་ཡོད་པ་ཐམས་ཅད་རང་ཉིད་ཀྱིས་དང་དུ་བླང་བར་བསམ་པ་དང་ལྷན་ཅིག་
དབུགས་ནང་དུ་རྔུབ། དེ་ཉིད་བདེ་བ་དང་ལྡན་སྡུག་བསྔལ་དང་བྲལ་བར་བསམ་
པའི་གཏོང་ལེན་སེམས་ཅན་གཅིག་ནས་རིམ་པར་མཐའ་ཡས་པའི་སེམས་ཅན་ཐམས་
ཅད་ལ་སྒོམ། ངག་ཏུ་ཡང་། སྐྱིད་ན་དགེ་ཚོགས་འགྲོ་ལ་བསྔོ། །ཕན་བདེ་ཡིས་ནམ་
མཁའ་གང་བར་ཤོག །སྡུག་ན་ཀུན་གྱི་སྡུག་བསྔལ་ཁུར། །སྡུག་བསྔལ་གྱི་རྒྱ་མཚོ་
སྐེམ་པར་ཤོག །ཅེས་སོགས་གསུང་བྱིན་རླབས་ཅན་རྣམས་ཀྱང་བརྗོད། དེ་ལྟར་
རང་སོས་དལ་དུ་ཡོད་དུས་དྲན་ཤེས་དང་ལྡན་པའི་སྒོ་ནས་བདེ་སྡུག་གི་རྣམ་པ་ཕྲ་
རགས་གང་སྣང་ཐམས་ཅད་བག་ཉལ་དུ་མ་ཤོར་བར་བློ་སྦྱངས་ནས་ལམ་དུ་ཁྱེར་
དགོས། དེ་ལྟར་མ་ཡིན་པས་རང་ལ་ན་ཚ་སོགས་སྡུག་བསྔལ་བྱུང་དུས་དེ་ལ་ཕན་དུ་

་
7
རེ་ནས་བློ་སྦྱང་མདོག་ནི་བདག་འཛིན་གྱི་སྣོན་མ་བློ་སྦྱོང་ལྟོ་ལོག་ཏུ་ཤོར་བ་ཞེས་
ལམ་དུ་འགྲོ་དཀའ་གསུང་པས་རྟག་ཏུ་ཉམས་སུ་ལེན། དངོས་སུ་རང་ལ་མི་འདོད་
པའི་སྡུག་བསྔལ་ན་ཚ་སོགས་བྱུང་བའི་ཚེ་ན་འདི་ལྟ་བུའི་སྡུག་བསྔལ་མྱོང་བའི་སེམས་
ཅན་དུ་མ་འཇིག་རྟེན་ན་ཡོད་པ་དེ་དག་ཐམས་ཅད་སྙིང་རེ་རྗེ། དེ་ཐམས་ཅད་ཀྱི་
སྐལ་པ་བདག་ལ་སྨིན་ཞིང༌། དེ་དག་ཐམས་ཅད་སྡུག་བསྔལ་དང་བྲལ་བདེ་བ་དང་
ལྡན་པར་ཤོག་ཅིག་སྙམ་དུ་སྙིང་ཐག་པ་ནས་བསྒོམ། རང་ལ་བདེ་བ་དང་སྐྱིད་པ་ལ་
སོགས་པ་བྱུང་ན། བདག་གི་བདེ་དགེ་འདིས་སེམས་ཅན་ཐམས་ཅད་བདེ་བར་གྱུར་
ཅིག་སྙམ་དུ་བསྒོམ། དེ་ལྟར་བདག་གཞན་བརྗེ་བ་བྱང་ཆུབ་ཀྱི་སེམས་འདི་ནི་ཆོས་
ཐེག་པ་ཆེན་པོའི་ལམ་དུ་ཞུགས་པ་ཐམས་ཅད་ཀྱི་བསྒོམ་བྱ་མཐར་ཐུག་གི་སྙིང་པོ་
མ་ནོར་བ་ཡིན་པས། འདི་ལན་གཅིག་རྒྱུད་ལ་སྐྱེས་པས་ཀྱང་བསྐལ་པ་མང་པོའི་
སྡིག་སྒྲིབ་འདག བསོད་ནམས་དང་ཡེ་ཤེས་ཀྱི་ཚོགས་རྒྱ་ཆེན་པོ་རྫོགས། ངན་སོང་
ངན་འགྲོ་ལོག་པར་ལྟུང་བའི་སྐྱེ་གནས་ལས་ཐར་བར་འགྱུར་བ་ཡིན་ནོ། །གསུམ་པ་
བདག་བས་གཞན་གཅེས་པར་བསྒོམ་པ་ནི། བདག་འཁོར་བར་གནས་ནས་ངན་
སོང་དུ་སྐྱེ་རུང༌། མི་འདོད་པའི་ཉམས་ཉེས་ཅི་བྱུང་ཡང་བཟོད་པར་བྱ་ཡི། སེམས་
ཅན་གཞན་གྱི་སྡུག་བསྔལ་བདག་ལ་སྨིན་པར་ཤོག་ཅིག བདག་གི་བདེ་བ་དང་དགེ་
བ་ཐམས་ཅད་སེམས་ཅན་ལ་རྫོགས་པར་ཤོག་ཅིག་སྙམ་དུ་ཞེ་ཐག་པ་ནས་བསམ་
ཞིང་དམིགས་མེད་ཀྱི་ངང་དུ་བཞག་གོ །བདག་གཞན་ཐམས་ཅད་སྒྱུ་མ་དང་རྨི་ལམ་
ལྟ་བུ་ཡིན་ཚུལ་ཤེས་དགོས་སོ། །
དོན་གཉིས་པ་འཇུག་པའི་བསླབ་བྱ་ཕ་རོལ་ཏུ་ཕྱིན་པ་དྲུག་ནི། སྦྱིན་པ་ཚུལ་ཁྲིམས་
བཟོད་པ་བརྩོན་འགྲུས་བསམ་གཏན་ཏེ་ཐབས་ཕྱོགས་ཀྱི་ཕར་ཕྱིན་ལྔ་དང༌། ཤེས་
རབ་ཡེ་ཤེས་ཀྱི་ཚོགས་ཏེ་དྲུག་ཡིན་ལ། དང་པོ་སྦྱིན་པའི་ཕར་ཕྱིན་ལ་གསུམ། ཟང་
ཟིང་དང༌། ཆོས་དང༌། མི་འཇིགས་པ་སྐྱབས་ཀྱི་སྦྱིན་པའོ། །དང་པོ་ཟང་ཟིང་གི་
སྦྱིན་པ་དེ་ལའང་ནང་གསེས་སུ་གཏོང་བ་དང༌། གཏོང་བ་ཆེན་པོ། ཤིན་ཏུ་གཏོང་བ་

གསུམ་ཡོད། དང་པོ། གཏོང་བ་ནི་ཟས་ཁམ་གཅིག་ཙམ་ཡན་ཆད་འབྱོར་ཚོད་དང་
བསྟུན་པའི་དངོས་པོ་ལན་དང་རྣམ་སྨིན་ལ་རེ་བ་མིན་པའི་གཏོང་སེམས་དང་ལྡན་
པས་ནོར་རྫས་ལ་ཆགས་ཞེན་དང་སེར་སྣ་མེད་པའི་མཆོད་སྦྱིན་ལ་འབད། གཉིས་
པ༑ གཏོང་བ་ཆེན་པོ་ནི། རྒྱལ་བུ་འཇིག་རྟེན་དབང་ཕྱུག་གིས་ཡབ་རྒྱལ་པོའི་
དཀོར་མཛོད་ཐམས་ཅད་དང༌། རང་གི་སྲས་དང་བཅས་པ་སྦྱིན་པ་བྱིན་པ་ལྟར་དང༌།
གསུམ་པ། ཤིན་ཏུ་གཏོང་བ་ནི་རྒྱལ་པོ་བྱམས་པའི་སྟོབས་ཀྱིས་གནོད་སྦྱིན་ཤ་ཟ་
སྤུན་ལྔ་ལ་སྐུ་ལུས་སྦྱིན་པ་སོགས་ཡིན་ཀྱང་བྱང་ཆུབ་སེམས་དཔའ་དབང་ཐོབ་པའི་
དུས་མ་གཏོགས་ད་ལྟ་དེ་འདྲ་མཚན་ཉིད་པ་མི་འོང་བས། ལག་ཏུ་ལེན་བྱ་ལུས་སྦྱིན་
དང་གཏོང་སེམས་ལ་གོམས་པར་བྱ་ཞིང་། མ་འོངས་པར་དེ་ལྟར་གཏོང་ནུས་པའི་
སྨོན་ལམ་བཟང་པོ་གདབ། ཁྱད་པར་དུ་དབེན་པར་བརྟེན་པའི་སྤོང་བ་བསམ
པ་རྣམས་ཀྱིས་སྦྱིན་པ་ཐབས་ཆག་མི་དགོས། གཟུངས་སྔགས་དང་ཏིང་ངེ་འཛིན་གྱི་
ང་བ་བསམ་གཏན་
མཐུས་ཆུ་ཐིགས་དང་ནས་འབྲུ་ཙམ་གྱིས་ཀྱང་ཡི་དྭགས་གང་གཱའི་ཀླུང་གི་བྱེ་མ་སྙེད་
མང་པོ་ལ་ཕན་ཐོགས་པར་འགྱུར་བས། ཆུ་སྦྱིན་ལ་འབད། དཀར་དམར་གྱི་གསུར་
བསྔོས་པས་ཀྱང་མཁའ་ལ་རྒྱུ་བའི་ཡི་དྭགས་ལ་ཕན་པ་ལྷག་པར་ཆེ་ཞིང་འགྲོ་བའི་
སྲོག་དབུགས་འཕྲོག་པའི་མི་མ་ཡིན་རྣམས་གནས་སྐབས་དྲི་གསུར་གྱི་ཟས་ཀྱིས་
ཚིམས་པ་དང༌། ཆོས་ཀྱི་སྦྱིན་པས་རྒྱུད་གྲོལ་བ་སོགས་ལ་བརྟེན་ནས་སེམས་ཅན་
གྱི་སྲོག་སྐྱོབ་པར་ངེས་པས། དོན་ལ་སྦྱིན་པ་རྣམ་པ་གསུམ་ག་ཡིན་པས་སྦྱོར་དངོས་
་བ་ཡིན་པས་ལག་ཏུ་བླང་
རྗེས་གསུམ་ཚང་བས་ཉམས་སུ་བླང་ན་བྱ་སླ་ལ་ཆོད་ཆེ་བ་ཡིན་པས་ལ
བར་བྱའོ། །
གཉིས་པ་ཆོས་ཀྱི་སྦྱིན་པ་ནི། གཞན་ལ་དབང་བསྐུར། ཆོས་བཤད་སོགས་ཡིན་ཀྱང་
རང་འདོད་རྩ་བ་ནས་མ་ཟད་པར་མོས་པ་སྤྱོད་པའི་གང་ཟག་གིས་སེམས་ཅན་གྱི་
དོན་བྱེད་ལོ་གཟུགས་བརྙན་པ་ནི། བྱིན་རླབས་བུམ་པ་གང་བྱོ་དང་འདྲ་སྟེ་གཞན་
གང་ཙ་ན་རང་ཉིད་སྟོང་པར་འགྱུར། གདམས་ངག་མུན་ཁང་ནས་སྒྲོན་མེ་ལག་

7
བརྒྱུད་ཕྱི་རོལ་དུ་སོང་བ་དང་འདྲ་སྟེ། གཞན་གསལ་ཙམ་ན་རང་ཉིད་འགྲིབ་པར་
འགྱུར་བ་སོགས་ཉེས་པ་གསོག་པའི་རྒྱུ་ལས་མེད་གསུང་། རབ་ས་ཐོབ་གདུལ་བྱ་
དུས་ལ་བབ་པའམ། རང་ལ་བླ་མས་བཀའ་ཚུལ་བཞིན་གནང་བ་ཐོབ་པ་དག་གིས་
གཞན་དོན་བྱ་བ་ནི། བྱིན་རླབས་བུམ་པ་བཟང་པོའི་བཅུད་དང་འདྲ་སྟེ། གཞན་
སྨིན་པར་བྱས་ཀྱང་རང་ཉིད་ལ་གང་སྟོང་མེད། གདམས་ངག་མར་མེའི་གཞི་མ་དང་
འདྲ་སྟེ། གཞན་གསལ་བར་བྱས་ཀྱང་རང་ལ་འགྲིབ་པ་མེད་པ་ཡིན། དེའི་ཕྱིར་ལས་
དང་པོ་པས་ལག་ཏུ་བླང་བྱ་དམ་པ་གསུམ་གྱིས་ཟིན་པའི་སྒོ་ནས། ཆུ་གཏོར་དང་
ལུས་སྦྱིན་སོགས་ཀྱི་མཇུག་ཏུ། སྡིག་པ་ཅི་ཡང་མི་བྱ་ཞིང་སོགས་ཆོས་དང་ཟང་ཟིང་
གི་སྦྱིན་པའི་དམིགས་པ་བྱ་ཞིང་ཕྱིས་དངོས་སུ་དེ་ལྟར་བགྱི་བའི་སྨོན་ལམ་དང་འདུན་
པ་བཟང་པོ་བྱ་བ་ལ་འབད། གསུམ་པ་མི་འཇིགས་པ་སྐྱབས་ཀྱི་སྦྱིན་པ་ནི། དངོས་
སམ་བརྒྱུད་དེ་སྐྱབས་མེད་ལ་སྐྱབས་དང་སྲོག་བླུ་སོགས་སེམས་ཅན་ལ་ཕན་
འདོགས་ཐབས་ཁོ་ན་ལྷུར་ལེན་པར་བྱའོ། །
གཉིས་པ་ཚུལ་ཁྲིམས་ཀྱི་ཕར་ཕྱིན་ལའང་གསུམ། ཉེས་སྤྱོད་སྡོམ་པ། དགེ་བ་ཆོས་
སྡུད། སེམས་ཅན་དོན་བྱེད་དོ། །དང་པོ་ཉེས་སྤྱོད་སྡོམ་པའི་ཚུལ་ཁྲིམས་ནི། ཚུལ་
འཆལ་གྱི་ཉེས་དམིགས་ལ་བསམ་སྟེ་ལུས་ངག་ཡིད་གསུམ་གྱི་སྒོ་ནས་ལམ་གྱི་མི་
མཐུན་པའི་ཕྱོགས་མི་དགེ་བའི་ལས་ཐམས་ཅད་དུག་བཞིན་དུ་སྤང་བ་ལ་བརྩོན།
གཉིས་པ་དགེ་བ་ཆོས་སྡུད་ཀྱི་ཚུལ་ཁྲིམས་ནི། སྡོམ་བསླབ་ཀྱི་གནས་ལ་མཐུན་
ཕྱོགས་དགེ་བའི་རྩ་བ་ཕྲ་མོ་ཡན་ཆད་རང་རྒྱུད་དང་སྦྱར་ཏེ་དྲན་ཤེས་བག་ཡོད་ཀྱི་
སྒོ་ནས་རིམ་པར་ཉམས་སུ་ལེན་ཅིང་གོང་འཕེལ་དུ་འབད་རྩོལ་བྱ། གསུམ་པ་
སེམས་ཅན་དོན་བྱེད་ཀྱི་ཚུལ་ཁྲིམས་ནི། སྔར་བཤད་པ་ལྟར་རང་འདོད་རྩ་བ་ནས་
ཟད་པའི་དུས་སུ་བསྡུ་བའི་དངོས་པོ་བཞི་{སྦྱིན་པ་དང༌། སྙན་པར་སྨྲ་བ། དོན་སྤྱོད། དོན་
མཐུན། མཆན།}ལ་བརྟེན་ནས་སེམས་ཅན་གྱི་དོན་དངོས་སུ་བྱེད་པ་ལ་བརྩོན་པ་ཡིན་
ཏེ༑ ལས་དང་པོ་པས་སྨོན་འདུན་བཟང་པོས་དགེ་བ་གང་བྱས་ཐམས་ཅད་དམ་པ་

གསུམ་གྱིས་ཟིན་ངེས་ཀྱིས་ཉམས་སུ་ལེན་པ་ལ་འདུ་གསུངས་སོ།
།གསུམ་པ་
བཟོད་པའི་ཕར་ཕྱིན་ལའང་གསུམ། གཞན་གྱི་ལོག་བསྒྲུབ་བཟོད་པ། ཆོས་ཕྱིར་
དཀའ་ཐུབ་བཟོད་པ། ཟབ་མོའི་དོན་ལ་མི་སྐྲག་པའི་བཟོད་པའོ། །དང་པོ་ལོག་
བསྒྲུབ་བཟོད་པའི་བཟོད་པ་ནི། གཞན་གྱིས་རང་ལ་དངོས་སུ་འཕྲོག་བཅོམ་ཚིག་
ངན་སྨྲ་བ་སོགས་དང་། ལྐོག་ནས་མི་སྙན་པར་བརྗོད་པ་སོགས་ལ་བཟོད་དགོས་ཏེ།
སྤྱོད་འཇུག་ལས། བསྐལ་པ་སྟོང་དུ་བསགས་པ་ཡི། །སྦྱིན་དང་བདེ་གཤེགས་
མཆོད་ལ་སོགས། །ལེགས་སྤྱད་གང་ཡིན་དེ་ཀུན་ཀྱང༌། །ཁོང་ཁྲོ་གཅིག་གིས་
འཇོམས་པར་འགྱུར། །ཞེས་པ་ལྟར། ཁོང་ཁྲོའི་ཉེས་དམིགས་དྲན་བཞིན་དུས་རྟག་
ཏུ་དྲན་ཤེས་དང་ལྡན་པས་སྤང་བླང་གི་གནས་ཕྲ་ཞིང་ཕྲ་མོ་ནས་བློ་སྦྱངས་ཤིང་གོམས་
འདྲིས་བྱ་དགོས། རང་རེ་སྦྲུལ་གྱི་ཕྲུ་གུ་དང་འདྲ་བས་བཟེ་རེ་ཅན་ལས་དང་པོ་པས་
བཟོད་པ་ཇི་བཞིན་པ་བསྒོམ་མི་ནུས་པས་ན། དང་པོ་ཁོང་མི་འཁྲུགས་པའི་ཐབས་
ཅི་དྲག་ཉམས་སུ་ལེན། ཡང༌། ཞེ་སྡང་ལྟ་བུའི་སྡིག་པ་མེད། །བཟོད་པ་ལྟ་བུའི་
དཀའ་ཐུབ་མེད། །དེ་བས་བཟོད་ལ་ནན་ཏན་དུ། །སྣ་ཚོགས་ཚུལ་གྱིས་བསྒོམ་པར་
བྱ། །ཞེས་པ་ལྟར། འདོད་ཆགས་ཀྱི་ལས་བརྒྱ་བསགས་པ་ལས་ཞེ་སྡང་གིས་ལས་
གཅིག་གི་སྡིག་ཆེ་བར་ཐེག་ཆེན་མདོ་རྣམས་ལས་གསུངས་པ་བཞིན། ལམ་ཐམས་
ཅད་ཀྱི་མི་མཐུན་པའི་ཕྱོགས་ཚེ་རབས་ཀྱི་དགེ་བ་བུད་ཤིང་སྐམ་པོ་ལྟ་བུ་ཞེ་སྡང་མེ་
དཔུང་ལྟ་བུས་སྐད་ཅིག་ལ་བསྲེག་པར་འགྱུར་བ་དང༌། བཟོད་པ་ནི་གནས་སྐབས་
དང་མཐར་ཐུག་གི་རྒྱན་དང་ཡོན་ཏན་གྱི་མཆོག་ཡིན་པར་ཁེ་ཉེན་ཤེས་པའི་སྒོ་ནས་
ནན་ཏན་དུ་བྱ་ཞིང་བསྒོམ་པར་བགྱི་སྙམ་པའི་སྙིང་ནས་དམ་བཅའ། དུས་དང་རྣམ་
པ་ཐམས་ཅད་དུ་དྲན་ཤེས་དང་མི་འབྲལ་བར་ཉམས་སུ་བླང་བར་བྱའོ། །གཉིས་པ་
ཆོས་ཕྱིར་དཀའ་ཐུབ་བཟོད་པའི་བཟོད་པ་ནི། འཇིག་རྟེན་ཚེ་འདིའི་ཞེན་པ་ཐམས་
ཅད་རླུང་ལ་བསྐུར། དཀའ་ཚེགས་དང་ངལ་དུབ་ཐམས་ཅད་ཁྱད་དུ་བསད་དེ་དམ་
པའི་ཆོས་ཐོས་བསམ་སྒོམ་གསུམ་ལ་འབད་དོ། །

གསུམ་པ་ཟབ་མོའི་དོན་ལ་མི་སྐྲག་པའི་བཟོད་པ་ནི། ཟབ་མོ་སྟོང་པ་ཉིད་ཀྱི་དོན་
སྤྱི་དང་། ཁྱད་པར་དུ་རང་བཞིན་རྫོགས་པ་ཆེན་པོ་བྱ་རྩོལ་དང་བྲལ་བའི་གནད།
དགེ་སྡིག་རྒྱུ་འབྲས་ལས་འདས་པའི་རྡོ་རྗེའི་གད་མོ་བཅུ་གཉིས་དང༌། ངོ་མཚར་
བའི་ཚིག་ཆེན་པོ་བརྒྱད་ལ་སོགས་པ་མཐོང་ཐོས་ཚེ་ནའང༌། ལོག་ལྟ་མི་སྐྱེ་ཞིང་དེ་
དག་གི་དགོངས་པ་ཕྱིན་ཅི་མ་ལོག་པ་ཞིག་རང་རྒྱུད་ལ་ལོན་ན་ཅི་མ་རུང་སྙམ་པའི་
དད་སྤྲོ་དང་བཅས་པས་ཟབ་མོའི་ཆོས་དང་དེ་སྟོན་པའི་གང་ཟག་ལ་སྙིང་ཐག་པ་
ནས་མོས་གུས་བྱ། གལ་ཏེ་རང་ཉིད་སྐལ་པ་ཆུང་བས་ཉམས་སུ་ལེན་པ་མ་བྱུང་ཡང་།
སྐུར་འདེབས་སོགས་སྙིང་ནས་སྤངས་ལ་མ་འོངས་པ་ན་ཉམས་སུ་ལེན་པའི་སྨོན་
འདུན་བཟང་པོ་བྱ། བཞི་པ་བརྩོན་འགྲུས་ཀྱི་ཕར་ཕྱིན་ལའང་གསུམ། གོ་ཆ། སྦྱོར་
བ༑ ཆོག་པར་མི་འཛིན་པའོ། །
དང་པོ་གོ་ཆའི་བརྩོན་འགྲུས་ནི། སྔོན་གྱི་དམ་པ་གོང་མ་རྣམས་དང༌། སངས་རྒྱས་
དང་བྱང་ཆུབ་སེམས་དཔའ་རྣམས་ཀྱི་རྣམ་ཐར་དང་མཛད་སྤྱོད་ཆོས་ཕྱིར་དཀའ་བ་
སྤྱད་པའི་ལོ་རྒྱུས་སོགས་མཐོང་ཐོས་ཚེ་ན་ཡང༌། སྤྲོ་སེམས་དང་བཅས་པར་སྒྱིད་
ལུག་བདག་ཉིད་བརྙས་པའི་ལེ་ལོས་དེ་ལྟ་བུ་ག་ལ་ནུས་སྙམ་པའི་དཔའ་སེམས་མི་
ཞུམ་པར་དེ་ལས་ལྷག་པ་ཞིག་མ་ཐོན་ཀྱང༌། དེ་ལྟ་བུ་ཞིག་ཅིས་ཀྱང་འགྲུབ་པར་བྱ་
དགོས། སངས་རྒྱས་བྱང་སེམས་ཀྱི་སྤྲུལ་པ་དེ་རྣམས་ཀྱིས་དེ་ལྟ་བུའི་དཀའ་སྤྱད་
དང་སྙིང་རུས་དགོས་ན། རང་རེས་ཅིའི་ཕྱིར་མི་དགོས། ཨོ་རྒྱན་ཆེན་པོས། ད་རེས་
ཕུན་ཚོགས་རྐྱེན་ཀུན་འབྱོར་དུས་འདིར། །བརྩོན་འགྲུས་དྲག་པོས་སྲིད་ལས་འདའ་
བར་མཛོད། །ཅེས་པ་ལྟར། ད་རེས་ཆོས་སྒྲུབ་པའི་མཐུན་རྐྱེན་སྣ་ཚོགས་འཛོམས་
པའི་དུས་འདིར་དཀའ་བ་དང་དུ་བླང༌། སླ་བ་རྒྱབ་ཏུ་བོར། ལུས་སྲོག་འབེན་དུ་
བཙུག ཤ་ཁྲག་གཟན་དུ་བོར། དམ་པ་གོང་མའི་རྣམ་ཐར་ལ་ཚད་བཙུགས་ཏེ་སྙིང་
ཐག་པ་ནས་ཆོས་ཤིག་མི་བསྒྲུབ་རེ་སྙམ་དུ་དམ་བཅའ། གཉིས་པ་སྦྱོར་བའི་བརྩོན་
འགྲུས་ནི། ཆོས་བྱེད་སྙམ་པའི་བློ་སྐྱེས་མ་ཐག སང་བྱ་དང་གནང་བྱའི་སྙོམ་ལས་
107

འཛིན་པ༵འི་ལེ་ལོའི་དབང་དུ་སྐད་ཅིག་ཙམ་མི་བཏང་བར། སྡར་མའི་པང་དུ་སྦྲུལ་
ཞུགས་པ་ལྟ་བུའམ། སྒེག་མོའི་མགོ་ལ་མེ་ཤོར་བ་ལྟར། མི་རྟག་པའི་བསྐུལ་མ་
བཏབ་སྟེ་འཕྲལ་དང་འཕྲལ་དུ་ཆོས་ལ་འཇུག་དགོས་པ་ཡིན། གསུམ་པ་ཆོག་པར་
མི་འཛིན་པའི་བརྩོན་འགྲུས་ནི། རང་གིས་དགེ་སྦྱོར་ཅུང་ཟད་རེ་འགྲུབ་པའི་ཚེ། དེ་
ཙམ་གྱིས་ཆོག་པར་མི་འཛིན། བྱ་བ་ངན་ཞེན་གྱི་ལེ་ལོ་དོན་མེད་འཁྲུལ་པའི་བྱ་བ་
ཆམ་གྱིས་བཞག་དགོས། ཀུན་མཁྱེན་ཆེན་པོས། འཇིག་རྟེན་བྱ་བ་ཤི་ཤིར་ཟིན་དུས་
མེད། །ནམ་བཞག་དུས་ན་ཟིན་པ་ཆོས་ཉིད་ཡིན། །ཞེས་དང༌། བྱ་བྱེད་བྱིས་པའི་
རྩེད་མོ་འདྲ། །བུས་མ་མི་ཟིན་བཞག་ན་ཟིན། །ཞེས་པ་ལྟར། འདིར་སྣང་གི་རྣམ་
པར་གཡེངས་པ་ཐམས་ཅད་སྤང་ནས་མེ་ཐོག་ཏུ་ཤིང་བསྣན་ལྟ་བུའི་ཉིན་རེ་བཞིན་
ཆོས་ལ་བརྩོན་པ་ཇེ་ཆེར་འབད་དགོས་ཏེ། རིག་འཛིན་འཇིགས་མེད་གླིང་པས།
འཆི་བ་ལ་ཅི་ཙམ་བཅར་བཞིན་དགེ་སྦྱོར་ལ་སྙིང་རུས་ཆེར་འགྲོ་བ་འདི་ཆོས་པ་སད་
ཀྱིས་མ་ཁྱེར་བའི་རྟགས་ཡིན། ཞེས་སོ། །དེ་ལྟར་སངས་རྒྱས་མངོན་དུ་མ་གྱུར་གྱི་
བར་དུ་སྦྱང་བྱ་ལས་དང་བག་ཆགས་ཡོད། ཐོབ་བྱ་ཡང་གོང་མ་གོང་མའི་ཡོན་ཏན་
ཡོད་པས། སྙིང་ཐག་པ་ནས་ཆོས་ལ་ཆོག་ཤེས་མེད་པ་ཞིག་དགོས་ལ།
བརྩོན་འགྲུས་མེད་པའི་གང་ཟག་ལ། །ཤེས་རབ་དང་ནི་དབང་འབྱོར་སྟོབས། །
གང་གིས་སྐྱོབ་པར་མི་ནུས་ཏེ། །གྲུ་གཟིང་ཡོད་པའི་དེད་དཔོན་ལ། །སྐྱ་བས་སྡུག་
པ་ཇི་བཞིན་ནོ། །ཞེས་པ་ལྟར། དེས་ན་དུས་དང་རྣམ་པ་ཐམས་ཅད་དུ། ལྟོ་ཚད་ལ་
ཕབ། གཉིད་སྲང་ལ་གཅུར། རིག་པ་གཞུར་ལ་དྲང་སྟེ། ཐང་ལྷོད་མེད་པའི་བརྩོན་
འགྲུས་གཞུ་བརྡུང་བ་ལྟ་བུ་ཞིག་མེད་ན། དལ་ཁོམས་རེ་འགའི་ཆོས་ཀྱིས་ནི་ས་གར་
ཡང་མི་ཕྱིན་ནོ། །
ཡང༌།
ལྔ་པ་བསམ་གཏན་གྱི་ཕར་ཕྱིན་ལ་གཉིས། དང་པོ། བསམ་གཏན་གྱི་མི་མཐུན་
ཕྱོགས་སྤང་དགོས་ཚུལ་བསྟན་པ་ནི། མདོ་རྒྱ་ཆེན་རོལ་པ་ལས། འདོད་པ་འཕགས་
མིན་རྣམས་ཀྱིས་སྨད་པའི་གནས། །ཁོ་བོས་ངལ་སྣབ་རུལ་པ་བཞིན་དུ་དོར། །ཞེས་

དང༌། བཤེས་སྤྲིང་ལས། འདོད་པ་རྣམས་ནི་ཕུང་ཁྲོལ་ཆེན་པོའི་རྒྱུ། །ཀིམ་པའི་
འབྲས་འདྲར་ཐུབ་པའི་དབང་པོས་གསུངས། །ཞེས་པ་ལྟར། འདུས་པ་ནི་བྲལ་བའི་
ཆོས་ཅན། འདོད་པ་ནི་ཉེས་པ་ཐམས་ཅད་ཀྱི་འབྱུང་ཁུངས། ཡོད་ཀྱང་ཆོག་མི་ཤེས།
སེར་སྣ་འཕེལ་ལ་དགྲ་རྐུན་སོགས་རྩོད་པ་ཅན་དང་ཐུན་མོང་བ། རྣམ་པར་གྲོལ་
བའི་ཆོས་དང་འགལ་བས་ན་འཕགས་པ་རྣམས་ཀྱིས་སྨད་པ། བྱིས་པའི་གྲོགས་ནི་
རང་བཞིན་ངན་པ། བྱས་པ་མི་གཟོ་བ། མགུ་དཀའ་བ། ཕྲག་དོག་པ་ལ་སོགས་
འགྲོགས་པ་ཙམ་གྱིས་དགེ་བ་འགྲིབ་པ། འདུ་འཛི་ནི་རྟག་ཏུ་བྲེལ་ཞིང་དོན་ཆུང་བ།
ཇི་ཙམ་བརྩོན་ཡང་སྙིང་པོ་མེད་པ། དགྲ་བཏུལ་ཀྱང་མཐའ་མེད་པ། གཉེན་བསྐྱངས་
ཀྱང་མཐའ་མེད་པས་ན་འདོད་པའི་གནས་གྲོགས་ཀྱི་རྣམ་གཡེངས་སྤང་དགོས།
དབེན་པའི་ནགས་ཁྲོད་ནི། སྔོན་གྱི་སངས་རྒྱས་དང་བྱང་ཆུབ་སེམས་དཔའ་རྣམས་
ཀྱིས་ཞི་བ་བརྙེས་པའི་གནས། འདུ་འཛི་དང་རྣམ་གཡེངས་མེད་པ། ཚོང་དང་སོ་
ནམ་མེད་པ། བྱིས་པའི་གྲོགས་དང་བྲལ་བ། བྱ་དང་རི་དྭགས་འགྲོགས་ན་བདེ་བ།
ཆུ་དང་ལོ་མ་དཀའ་ཐུབ་ཀྱི་ཟས་བཙལ་སླ་བ། རིག་པ་ངང་གིས་དྭངས་ཤིང༌། ཏིང་
འཛིན་ཤུགས་ཀྱིས་འཕེལ་བ། དགྲ་གཉེན་ཆགས་སྡང་གི་སྒྲོག་ལས་གྲོལ་བ་སོགས་
ཡོན་ཏན་དུ་མ་དང་ལྡན་པ།
དེ་ལྟ་བུའི་དབེན་པའི་གནས་སུ་དངོས་སུ་ཕྱིན་ནས་བསྒོམ་པའི་ཕན་ཡོན་ལྟ་ཅི་སྨོས།
དབེན་གནས་ཀྱི་ཡོན་ཏན་བསམ་ནས། དེའི་ཕྱོགས་སུ་གོམས་པ་བདུན་བོར་ན་
བསྐལ་བ་གང་གཱའི་ཀླུང་གི་བྱེ་མ་སྙེད་དུ་ཕྱོགས་བཅུའི་སངས་རྒྱས་ཐམས་ཅད་ལ་
མཆོད་པ་ཕུལ་བ་ལས་ཀྱང་ཕན་ཡོན་ཆེ་བར་ཟླ་བ་སྒྲོན་མའི་མདོ་ལས་གསུངས་པས་
དེ་ལྟ་བུའི་དབེན་རི་འམ། ཡང་ན་བསམ་གཏན་གྱི་ཁང་བུར་ལུས་ངག་དབེན་པར་བྱ།
གཉིས་པ་བསམ་གཏན་དངོས་ལའང་། བྱིས་པ་ཉེར་སྤྱོད། དོན་རབ་འབྱེད་པ། དེ་
བཞིན་གཤེགས་དགའི་བསམ་གཏན་དང་གསུམ། དེ་ཡང་བདེ་གསལ་མི་རྟོག་པའི་
ཉམས་ལ་ཞེན་ནས། དེ་ཉིད་ལ་ཆེད་དུ་གཉེར་ཏེ་ཉམས་ཞེན་གྱི་རྩི་དང་བཅས་པའི་

དུས་ན། བྱིས་པ་ཉེར་སྤྱོད་ཀྱི་བསམ་གཏན། ཉམས་ཀྱིས་ཞེན་པ་དང་བྲལ་ནས་
བསམ་གཏན་གྱི་རོ་མྱོང་མེད་ཀྱང་སྟོང་འཛིན་གཉེན་པོའི་ཕྱོགས་ལ་ཞེན་ནས་བསྒོམ་
པའི་དུས་ནི། དོན་རབ་འབྱེད་པའི་བསམ་གཏན། སྟོང་འཛིན་གཉེན་པོའི་བློ་དང་
བྲལ་ཏེ་ཆོས་ཉིད་རྣམ་པར་མི་རྟོག་པའི་ཏིང་འཛིན་ལ་གནས་དུས། དེ་བཞིན་
གཤེགས་དགེའི་བསམ་གཏན་ཞེས་གསུངས། དེ་ལྟར་བསམ་གཏན་བསྒོམ་པའི་
དུས་སུ་ལུས་གནད་རྣམ་སྣང་གི་ཆོས་བདུན་དང༌། མིག་གནད་ལྟ་སྟངས་བྱེད་པ་
སོགས་གལ་ཆེ། ཡིད་གང་དུའང་མི་རྟོག ཅིར་ཡང་མི་འཛིན་པའི་ངང་ལ་མཉམ་
པར་འཇོག་པ་ནི་བསམ་གཏན་གྱི་ཕ་རོལ་ཏུ་ཕྱིན་པའོ། །
དྲུག་པ་ཤེས་རབ་ཀྱི་ཕར་ཕྱིན་ལའང་། ཐོས་པ། བསམ་པ། སྒོམ་པའི་ཤེས་རབ་
དང་གསུམ། ཐོས་པའི་ཤེས་རབ་ནི་ཆོས་ཀྱི་ཚིག་དོན་བླ་མས་གསུངས་རང་གིས་
ཉན་ཏེ་དེའི་དོན་གོ་བ་དང༌། བསམ་པའི་ཤེས་རབ་ནི་དེ་དག་གོ་ལོ་དང་ཐོས་ལོར་
མི་བཞག་པར་རང་རྒྱུད་ལ་སྦྱར་ཏེ་རྟོག་དཔྱོད་བསམ་གཞིག་གི་སྒོ་ནས་གཏན་ལ་
ཕབ་སྟེ་གཅིག་པུར་ཉམས་སུ་ལེན་པའི་དུས་སུ་ཉམས་ལེན་ཀྱི་གནད་གཞན་ལ་དྲི་
མི་དགོས་པར་རང་སྐྲ་ཐུབ་ངེས་ཞུན་ཐར་བཅད་པ་དེའོ། །སྒོམ་པའི་ཤེས་རབ་ནི།
ཤེས་ནས་ཉམས་སུ་བླངས་ཏེ་སྒོམ་པས་གནས་ལུགས་ཀྱི་རང་ཞལ་མཐོང་བ་ཡིན་ལ།
དེ་ཡང་དང་པོ་ཐོསབསམ་གྱིས་སྒྲོ་འདོགས་བཅད་ནས། སྒོམ་པས་ཉམས་སུ་ལེན་
པའི་དུས་སུ། འདི་ལྟར་ཕྱི་ཡུལ་ལྔའི་སྣང་བ་ཐམས་ཅད་མེད་བཞིན་འཁྲུལ་ངོ་ལ་
སྣང་བ་རྨི་ལམ་ལྟ་བུ། རྒྱུ་རྐྱེན་རྟེན་འབྲེལ་ཚོགས་པ་ལས་གློ་བུར་དུ་སྣང་བ་སྒྱུ་མ་ལྟ་
བུ། མེད་ལ་ཡོད་པར་སྣང་བ་མིག་ཡོར་ལྟ་བུ། སྣང་བཞིན་བདེན་པར་མ་གྲུབ་པས་
སྨིག་རྒྱུ་ལྟ་བུ། ཕྱི་ནང་གང་ལ་ཡང་མེད་བཞིན་སྣང་བས་བྲག་ཅ་ལྟ་བུ། རྟེན་དང་
བརྟེན་པར་མེད་པས་དྲི་ཟའི་གྲོང་ཁྱེར་ལྟ་བུ། སྣང་ལ་རང་བཞིན་མེད་པས་གཟུགས་
བརྙན་གྱི་སྣང་བ་ལྟ་བུ། མེད་སྣང་ཅིར་ཡང་འཆར་བ་སྤྲུལ་པའི་གྲོང་ཁྱེར་ལྟ་བུ་སྟེ།
དངོས་པོ་མེད་པའི་སྟོང་གཟུགས་སྒྱུ་མའི་དཔེ་བརྒྱད་དུ་བལྟས་པས་ཡུལ་གྱི་སྣང་བ་

རྫུན་པའི་རང་བཞིན་དུ་གོ
།དེ་ལྟར་སྣང་བའི་མཁན་པོ་ཡུལ་ཅན་སེམས་ཀྱི་གཤིས་
ལུགས་ལ་བརྟགས་པས་ཡུལ་སྣང་མ་འགགས་ལ་ཡུལ་གྱི་འཛིན་རྟོག་ཞི། ཆོས་ཉིད་
སྟོང་གསལ་ནམ་མཁའ་ལྟ་བུར་རྟོགས་པའི་ངང་དུ་འཇོག་པ་ནི་ཤེས་རབ་ཀྱི་ཕ་རོལ་
ཏུ་ཕྱིན་པ་ཡིན་ནོ། །དེ་ལྟར་ཕ་རོལ་ཏུ་ཕྱིན་པ་དྲུག་པོ་དེ་དག་ཀྱང་བཀྲལ་ན་ཕར་
ཕྱིན་རེ་རེ་ལ་ཡང་གསུམ་གསུམ་དུ་ཕྱེ་བས་བཅོ་བརྒྱད། དེ་ལས་ཀྱང་ཟང་ཟིང་གི་
སྦྱིན་པ་ལ་གསུམ་དུ་དབྱེ་བས་ཉི་ཤུ། དེའི་སྟེང་དུ་ཐབས་ཀྱི་ཕ་རོལ་ཏུ་ཕྱིན་པ་དང་
ཉེར་གཅིག སྟོབས་ཀྱི་ཕར་ཕྱིན་དང་ཉེར་གཉིས། སྨོན་ལམ་གྱི་ཕར་ཕྱིན་དང་ཉེར་
གསུམ། ཡེ་ཤེས་ཀྱི་ཕར་ཕྱིན་དང་ཉེར་བཞི། དེ་ལས་ཀྱང་རྒྱས་པར་དབྱེ་ན་ཕ་རོལ་
ཏུ་ཕྱིན་པ་རེ་རེ་ལ་ཡང་དྲུག་དྲུག་དབྱེ་བས་སུམ་ཅུ་རྩ་དྲུག་ཏུ་དབྱེ་བ་སོགས་ཁྲིད་
ཡིག་རྒྱས་པ་ཀུན་བཟང་བླ་མའི་ཞལ་ལུང་སོགས་ལ་བལྟ་བར་བྱའོ། །དེ་དག་གི་
གནད་དྲིལ་ཏེ་ཉམས་སུ་མྱོང་དགོས་ཏེ། ཀུན་མཁྱེན་འཇིགས་མེད་གླིང་པས། ཆོག་
ཤེས་ལ་སྤྲིན་པའི་ཕར་ཕྱིན་གནས། །དེ་ཡི་ངོ་བོ་གཏོང་སེམས་ཡིན། །དཀོན་མཆོག་
གིས་མ་ཁྲེལ་ན་ཚུལ་ཁྲིམས་ཡོད། །དྲན་རིག་མ་ཉམས་པ་བཟོད་པའི་མཆོག །ཀུན་
གྱི་གྲོགས་སུ་བརྩོན་འགྲུས་དགོས། །སྣང་ཞེན་ལྷར་བསྒོམ་བསམ་གཏན་ཏེ།
འཛིན་ཞེན་རང་གྲོལ་ཤེས་རབ་བོ། །དེ་ལ་བསམ་དང་བསམ་བྱེད་མེད། །ཐ་མལ་
མ་ཡིན་ངེས་ཤེས་བྲལ། །མྱ་ངན་འདས་ཞི་དམ་པའོ། །འདི་ནི་ཀུན་ལ་བརྗོད་མི་བྱ། །
སེམས་ཀྱི་དམ་པར་ཟུངས་ཤིག་གུ། །ཞེས་སོ།
དེ་ལྟར་ཕར་ཕྱིན་དྲུག་སོགས་བྱང་ཆུབ་སེམས་དཔའི་གཞུང་ལམ་རྒྱ་ཆེན་པོ་དེ་ཐམས་
ཅད་མདོ་ཧྲིལ་གྱིས་དྲིལ་ན་སྟོང་ཉིད་སྙིང་རྗེའི་སྙིང་པོ་ཅན་ཉམས་སུ་ལེན་པ་ལ་འདུ་
སྟེ། དཔལ་ས་ར་ཧའི་ཞལ་ནས་ཀྱང༌། སྙིང་རྗེ་དང་བྲལ་སྟོང་པ་ཉིད་ལྟ་བ། །དེས་ནི་
ལམ་མཆོག་རྙེད་པ་མ་ཡིན་ཏེ། །གལ་ཏེ་སྙིང་རྗེ་འབའ་ཞིག་བསྒོམ་ན་ཡང་། །
འཁོར་བ་འདིར་གནས་ཐར་པ་ཡོད་དམ་ཅི། །གང་ལ་གཉིས་པོ་ཡོད་པར་གྱུར་བ་
དེ༑༑སྲིད་པར་མི་གནས་མྱ་ངན་འདས་མི་གནས། །ཞེས་པ་ལྟར། སྲིད་པ་དང་མྱ་

7
༡
ངན་ལས་འདས་པ་གཉིས་ཀར་མི་གནས་པ་ནི། མི་གནས་པའི་མྱང་འདས་རྫོགས་
པའི་སངས་རྒྱས་ཀྱི་གོ་འཕང་ཡིན་ནོ། །དེ་བཞིན་དུ་མགོན་པོ་ཀླུ་སྒྲུབ་ཀྱི་ཞལ་ནས།
སྟོང་ཉིད་སྙིང་རྗེ་སྙིང་པོ་ཅན། །བྱང་ཆུབ་བསྒྲུབ་པ་ཁ་ཅིག་ལའོ། །ཞེས་སོ། །བྱང་
ཆུབ་ཀྱི་སེམས་སྟོང་ཉིད་སྙིང་རྗེའི་སྙིང་པོ་ཅན་འདི་དང་བྲལ་ན། ལྟ་སྒོམ་གྱི་ཆོས་
ཟབ་ཟབ་འདྲ་མོ་ཉམས་སུ་བླང་ཀྱང་སངས་རྒྱས་ཐོབ་པར་མི་འགྱུར་ལ། ཅིའི་ཕྱིར་
ཞེ་ན། བསྐྱེད་རྫོགས་སོགས་གསང་སྔགས་ཀྱི་ཉམས་ལེན་རྣམས་ཀྱང༌། བྱང་ཆུབ་
སེམས་ཀྱིས་ཟིན་ན་ཚེ་འདིར་རྫོགས་པའི་སངས་རྒྱས་ཐོབ་པའི་རྒྱུར་འགྲོ་ཞིང་། བྱང་
ཆུབ་ཀྱི་སེམས་དང་བྲལ་ན་མུ་སྟེགས་པ་དང་ཁྱད་མེད། མུ་སྟེགས་པ་ལའང་ལྷ་སྒོམ་
སྔགས་བཟླ། རྩ་རླུང་བསྒོམ་པ། རྒྱུ་འབྲས་སྤངས་བླང་བྱེད་པ་སོགས་དུ་མ་ཡོད་
ཀྱང༌། སྐྱབས་འགྲོ་དང་སེམས་བསྐྱེད་གཉིས་པོ་འདི་མེད་པས་འཁོར་བའི་གནས་
ལས་ཐར་མི་ནུས་པའི་སྐྱོན་དེ་ཡིན་པར་འདུག སྐྱབས་སེམས་གཉིས་པོ་འདིས་
ལེགས་པར་མ་ཟིན་པའི་ཆོས་ལ་ཐོས་བསམ་བསྒོམ་གསུམ་རྒྱ་གང་ཆེ་བྱེད་ལོ་བྱས་
ཀྱང༌། དཔེར་ན་དགུན་ཁའི་འཁྱག་རོམ་གྱི་སྟེང་དུ་མཁར་ལེགས་པར་བརྩིགས་ཏེ།
དེ་ལ་ཞལ་འདེགས་དང་རི་མོ་ལ་སོགས་པ་རྣམ་འགྱུར་བྱས་པ་དང་འདྲ་སྟེ་ཕུགས་སུ་
སྙིང་པོ་ཅི་ཡང་མེད། དེས་ན་སྐྱབས་འགྲོ་དང་སེམས་བསྐྱེད་གཉིས་པོ་འདི་གལ་
ཆུང་མི་བྱ་བར། ལམ་ཐམས་ཅད་ཀྱི་སྦྱོར་དངོས་རྗེས་གསུམ་འདི་གའི་ཁོང་ནས་
རྫོགས་པ་ཞིག་བྱེད་དགོས་པས།
འདི་ཁོ་ན་ལ་རྩལ་བཏོན་ནས་སྦྱང་པར་བྱེད་པ་གལ་ཆེ། བྱང་ཆུབ་ཀྱི་སེམས་ཡང་
དག་པ་ཞིག་ཉམས་སུ་ལེན་ཤེས་ན། ཡོན་ཏན་གཞན་ཅི་ཡང་མ་ཤེས་ཀྱང་དེ་ལ་
གང་འབྲེལ་དོན་དང་ལྡན་པ་ཡིན། འོན་ཀྱང་ཤན་པ་དང་སྨད་འཚོང་མ་ལ་སོགས་
པའི་ཁྲོད་ན་ཡང་ཐབས་ལ་མཁས་པའི་བྱང་ཆུབ་སེམས་དཔའ་དུ་མ་ཡོད་པར་གསུངས་
པས་གང་ཟག་གཞན་གྱི་རྒྱུད་ན་བྱང་ཆུབ་ཀྱི་སེམས་ཡོད་མེད་ཤེས་དཀའ། བཅོམ་
ལྡན་འདས་ཀྱིས། ང་དང་ང་ལྟ་བུ་མ་གཏོགས་གང་ཟག་གི་ཚོད་གང་ཟག་གིས་མི་

བཟུང་ཞེས་གསུངས། དེས་ན་རང་རྒྱུད་ལ་བྱང་ཆུབ་ཀྱི་སེམས་གང་གིས་བསྐྱེད་པའི་
ལྷ་དང་བླ་མ་དགེ་བའི་གྲོགས་པོ་སོགས་ལ་སངས་རྒྱས་དངོས་ཀྱི་འདུ་ཤེས་བཞག
རང་རྒྱུད་ལ་ཡང་གནས་ལུགས་ཀྱི་དོན་རྟོགས་སྙམ་པ་སོགས་ལམ་རྟགས་ཀྱི་ཡོན་
ཏན་ལྟར་ཅི་ལྟ་བུ་བྱུང་ཡང་དེ་ལ་བརྟེན་ནས་བྱམས་སྙིང་རྗེ་བྱང་ཆུབ་ཀྱི་སེམས་གོང་
འཕེལ་ཏུ་འགྲོ་བར་འདུག་ན། དེ་ཉིད་ཡོན་ཏན་ཡིན་པར་ཐག་བཅད། གལ་ཏེ་
བྱམས་སྙིང་རྗེ་བྱང་ཆུབ་ཀྱི་སེམས་འགྲིབ་པར་འདུག་ན། བདུད་ཀྱི་བར་ཆད་ཡིན་
པར་གདོན་མི་ཟ། ཁྱད་པར་གནས་ལུགས་ཀྱི་རྟོགས་པ་བཅོས་མ་མ་ཡིན་པ་དེ་རྒྱུད་
ལ་སྐྱེས་ན་ངེས་འབྱུང་དང་བྱམས་སྙིང་རྗེ་དད་པ་དག་སྣང་ཐུན་མོང་མ་ཡིན་པ་ཞིག་
རྒྱུད་ལ་ངེས་པར་སྐྱེ་འོང༌། དེ་ཡང་ལམ་རྟགས་ཀྱི་ཡོན་ཏན་ཡིན་ཀྱང་དེ་ལ་རློམ་
སེམས་དང་རང་མཐོང་གི་ང་རྒྱལ་མེད་པ་ཞིག་དགོས། ཉམས་ལེན་གནད་དུ་དྲིལ་
མ་ཤེས་ན་ཤེས་ཤེས་གོ་གོ་རིག་རིག་མང་པོ་ལ་སྙིང་པོ་ཅི་ཡང་མེད། ཀུན་མཁྱེན་
ཆེན་པོས། ཤེས་བྱ་ནམ་མཁའི་གཟའ་སྐར་འདྲ། །བསླབ་དགོས་གནས་ལ་ཟད་པ་
མེད། །ད་རེས་ཆོས་སྐུའི་སྙིང་པོའི་དོན། །འགྱུར་མེད་བཙན་ས་བཟུང་ན་ལེགས། །
ཞེས་པ་ལྟར། རང་རྒྱུད་ལ་ཕན་པ་མེད་པར་མ་ཟད་ང་རྒྱལ་གྱི་སྣོན་མར་འགྱུར་ཉེན་
ཡོད་པས་ཁ་ནང་དུ་བསྐོར་ནས་དོན་ཤེས་དགོས་ངེས་ལམ་གྱི་ཆ་རྐྱེན་སྔོན་འགྲོའི་
་ལེགས་པར་ཉན་ནས་ཉམས་སུ་ལོན་ངེས་ཞིག་བྱས་ན་དེ་ལས་མང་མི་
ཆོས་འདི་ལེགས་པར
དགོས་པ་ནི་ངེས་པའོ། །
དེ་ལྟར་ཁྲིད་ཚུལ་འདི་ལ་ཕར་ཕྱིན་ཐེག་པའི་ཟབ་གནད་ཐམས་ཅད་འདུ་ཞིང་ཐེག་
པ་ཆེན་པོའི་ཆོས་ཀྱི་རྩ་བ་ཡིན་པས་འཁོར་བའི་སྡུག་བསྔལ་ལས་སྐྱོབ་པ་དང་། ཉན
རང་གི་ཐེག་པ་ལས་འཕགས་པ་དང༌། དགེ་རྩ་མི་ཟད་ཅིང་འཕེལ་བ་དང་། བསོད་
ནམས་རྒྱ་ཆེན་པོ་ཐོབ་པ་དང༌། སངས་རྒྱས་ཀྱི་གདུང་འཚོབ་པ་དང༌། གཞན་དོན་
རླབས་པོ་ཆེ་འགྲུབ་པ་ལ་སོགས་པའི་དགོས་པ་དཔག་ཏུ་མེད་པས་སྦྱོར་དངོས་རྗེས་
གསུམ་ཚང་པས་ཉམས་སུ་བླང་བར་བྱའོ། །ལམ་ཐམས་ཅད་ཀྱི་རྩ་བ་ཐེག་པ་ཆེན་

པོ་བྱང་ཆུབ་མཆོག་ཏུ་སེམས་བསྐྱེད་པའི་ཁྲིད་ཀྱི་རིམ་པའོ།། །།དོན་གསུམ་པ་
འགལ་རྐྱེན་སྡིག་སྒྲིབ་སྦྱོང་བ་བླ་མ་རྡོ་རྗེ་སེམས་དཔའི་བསྒོམ་བཟླས་ཀྱི་ཁྲིད་ལ་
གསུམ། སྦྱང་བྱ། སྦྱོང་བྱེད། སྦྱོང་ཚུལ་ལོ། །དང་པོ། སྦྱང་བྱ་ཟབ་མོའི་ལམ་གྱི་
ཉམས་རྟོགས་ཁྱད་པར་ཅན་སྐྱེ་བ་ལ་བར་དུ་གཅོད་པར་བྱེད་པ་ནི་ཉམས་ཆག་དང་
སྡིག་སྒྲིབ་ཡིན། དེ་ལའང་སྤྱིར་སྡིག་པའི་སྒོ་དྲུག་གསུངས་ལ། བསྡུ་ན་ཤེས་ཉོན་
གཉིས་ཡིན་ཏེ། ཨོ་རྒྱན་ཆེན་པོས། བྱིན་རླབས་དངོས་གྲུབ་ཀུན་གྱི་གེགས། །སྒྲིབ་
པ་རྣམ་གཉིས་ཡིན་པའི་ཕྱིར། །དེ་དག་རབ་ཏུ་སྦྱང་པ་གཅེས། །ཞེས་སོ། །གཉིས་
པ་སྦྱོང་བྱེད་ཁྱད་དུ་འཕགས་པ་རང་ལུགས་ལ་རིགས་ཀུན་འདུས་པ་བླ་མ་རྡོ་རྗེ་
སེམས་དཔའི་བསྒོམ་བཟླས་ལ་བརྟེན་པ་ཡིན་ལ། སྐུ་གསུང་ཐུགས་སྙིང་པོ་བསྟན་
པའི་རྒྱུད་ལས། སངས་རྒྱས་མ་ལུས་ཐམས་ཅད་ཀྱི། །རེ་རེའི་བསྐྱེད་རྫོགས་གྲངས་
ལས་འདས། །མ་ལུས་ཀུན་སྒྲུབ་འདི་ལྟར་བྱ། །ཧཱུཾ་ལས་བླ་མ་རྡོ་རྗེ་སེམས། །
ཞེས་སོ།།གསུམ་པ་སྦྱོང་ཚུལ་ལའང་ཀུན་རྫོབ་བསྐྱེད་བཟླས་སྟོབས་བཞི་དང་འབྲེལ་
དོན་དམ་བདག་མེད་དབྱིངས་སུ་སྡིག་ལྟུང་ལ་བཟླ་བའི་ཚུལ་གཉིས་ལས།
དང་པོ་ལྟར་ན། རིམ་པར་སྟོབས་བཞིའི་དག་པ་དྲན་པའི་ངང་ནས་འདོན་བསྒོམ་
ཟུང་དུ་འཇུག་པས།
བ༑
ཨ བདག་ཉིད་ཐ་མལ་སྤྱི་བོ་རུ༔ པད་དཀར་ཟླ་བའི་གདན་གྱི་དབུས༔ ཞེས།
བདག་ཉིད་ཐ་མལ་དུ་གནས་པའི་ཚངས་བུག་ཏུ་རེག་ལ་ཁད་ཀྱི་ཡར་ལ་པདྨའི་སྡོང་
བུ་དཔང་སོར་བཞི་འམ་མདའ་ཚད་ཙམ་ལས་གྱེས་པའི་རབ་ཏུ་ཡངས་ཤིང་རྒྱ་ཆེ་བ་
པདྨ་དཀར་པོ་འདབ་མ་བརྒྱད་དམ་སྟོང་བརྡལ་བའི་ལྟེ་བར་ཟེའུ་འབྲུ་དམར་སེར་གྱི་
ཕྲེང་བས་ཡོངས་སུ་བསྐོར་བའི་ཚད་དང་མཉམ་པའི་ཟླ་བའི་དཀྱིལ་འཁོར་དཀར་
བསིལ་ཉ་གང་བ་ཞིག་བསྒོམ། ཧཱུྃ་ལས་བླ་མ་རྡོ་རྗེ་སེམས༔ དཀར་གསལ་ལོངས་
ད་རྫོགས་པའི་སྐུ༔ རྡོ་རྗེ་དྲིལ་འཛིན་སྙེམས་མ་འཁྲིལ༔ ཞེས། དེའི་སྟེང་དུ་ཧཱུཾ་
ཡིག་དཀར་པོ་རབ་ཏུ་ཕྲ་བ་གསལ་ཞིང་འཚེར་བ་ཞིག་ཡོངས་སུ་གྱུར་པ་ལས་སྐད་

ཅིག་གིས་ངོ་བོ་རྩ་བའི་བླ་མ་ཡིན་པ་ལ་རྣམ་པ་བཅོམ་ལྡན་འདས་རྡོ་རྗེ་སེམས་དཔའ་
སྐུ་མདོག་དཀར་གསལ་དྭངས་ཤེལ་དྲི་མ་མེད་པ་ལ་ཉི་འོད་ཕོག་པ་ལྟ་བུ་ཞི་ཚུལ་
དགུ་དང་ལྡན་པ། དར་དང་རིན་པོ་ཆེའི་རྒྱན་ཅན། དེ་ཡང་དར་ཆས་ལྔ་ནི། ཅོད་
{དར་ཁ་དོག་སྣ་ཚོགས་པས།〕པཎ། སྟོད་{དར་དཀར་གསེར་གྱི་ངང་རིས་ཅན་གྱི།} གཡོག
ཟི་{དར་མཐིང་ཁྲའི་ཅོད་པཎ་ལྟག་པ་ནས་ཕྱིར་འཕྱང་བ།〕 ལྡིར། གར་གྱི་ཕུ་དར་མཐིང་
དམར་གང་རུང་གི་སྟོད་ཁེབ་ལྟ་བུ་ལ་ཕུ་དུང་ཐུང་ངུ་ཡོད་པ།} དུང་། སྨད་{ཚི་གུའི།} དཀྲིས།
རིན་པོ་ཆེའི་རྒྱན་བརྒྱད་ནི། དབུ་རྒྱན། སྙན་ཆ། མགུལ་རྒྱན། དོ་{ལྟེ་འོག་ཡན་འཁོར་
བ།}ཤལ། སེ་མོ་{ནུ་མའི་བར་སླེབ་པའི་དོ་ཤལ་ཆུང་བ།}དོ། ཕྱག་གདུབ། ཞབས་
གདུབ། སྐ་{རིན་པོ་ཆེ་སྣ་ཚོགས་ཀྱི་ཕྲ་ཚོམ་ཅན།} རགས་སྟེ་ལོངས་སྤྱོད་རྫོགས་པའི་
རྒྱན་ཆས་བཅུ་གསུམ་གྱིས་མཛེས་པར་སྤྲས་པ། ཕྱག་གཡས་རིག་སྟོང་མཚོན་བྱེད་
རྡོ་རྗེ་རྩེ་ལྔ་པ་ཐུགས་ཀར་གཏོད་ཅིང་འཛིན་པ། གཡོན་སྣང་སྟོང་མཚོན་བྱེད་དྲིལ་བུ་
དཀུར་བརྟེན་པ། ཟུང་འཇུག་མཚོན་བྱེད་ཡུམ་རྡོ་རྗེ་སྙེམས་མ་དཀར་མོ་ཕྱག་གཡས་
གྲི་གུག་ཡབ་ཀྱི་མགུལ་ནས་འཁྱུད་ཅིང་། གཡོན་ཐོད་པ་བདུད་རྩི་སྟོབ་ཚུལ་ཅན་
དང་མཉམ་པར་སྦྱོར་བ། ཡབ་རྡོ་རྗེའི་སྐྱིལ་ཀྲུང་དང་ཡུམ་པད་སྐྱིལ་གྱི་ཚུལ་དུ
བཞུགས་པ། དེ་ཡང་སྣང་ཆ་ནས་སྤྱན་གྱི་དཀར་ནག་ཚུན་ཆད་མ་འདྲེས་པར་གསལ་
བ༑ སྟོང་ཆ་ནས་གདོས་བཅས་སུ་གྲུབ་པ་གང་ཡང་མེད་པ་དག་པ་ཡེ་ཤེས་ཀྱིས་
རྣམ་འཕྲུལ་དྭངས་པའི་མཁའ་ལ་འཇའ་ཚོན་ཐོལ་གྱིས་ཤར་བ་ལྟ་བུ།
རིགས་དང་{ཐབས་ཤེས་སོགས་ཟུང་འཇུག་གི་དོན་ཤེས་པས། མཆན།}དཀྱིལ་
འཁོར་རྒྱ་མཚོའི་སྤྱི་དཔལ་ཆེན་པོར་གསལ་བཏབ་ལ་བདག་དང་སེམས་ཅན་ཐམས་
ཅད་ཀྱི་ཤེས་རྒྱུད་ཀྱི་སྡིག་ལྟུང་དག་པ་ཞིག་ཁྱེད་མཁྱེན་སྙམ་པའི་སྨོན་འཇུག་གི་
སེམས་དང་ལྡན་པས་སྐྱབས་སུ་བཟུང་བ་ནི་རྟེན་གྱི་སྟོབས། ཁྱོད་ལ་སྐྱབས་གསོལ་
སྡིག་པ་སྤྱངས༔ ཞེས། བླ་མ་དང་རྡོ་རྗེ་སེམས་དཔའ་གཉིས་སུ་མེད་པའི་རང་བཞིན་
ཐུགས་ཡེ་ཤེས་ཀྱི་མཁྱེན་ཆ་དང་བཅས་པས་བརྩེ་བ་ཆེན་པོས་རྗེས་སུ་དགོངས་ཏེ་

བཞུགས་པའི་སྤྱན་སྔར། ཚེ་རབས་ཐོག་མ་མེད་པ་ནས་བདག་དང་མ་སེམས་ཅན་
ཐམས་ཅད་ཀྱི་རྒྱུ་དུག་ལྔ་དང་དུག་གསུམ་གྱིས་ཀུན་ནས་བསླང་བའི་ལུས་ངག་ཡིད་
གསུམ་གྱི་སྒོ་ནས་རང་བཞིན་གྱི་སྡིག་པ་དང་བཅས་པའི་སྡིག་ལྟུང་སྡོམ་པ་གསུམ་
གྱི་ཉམས་ཆག དཀོན་མཆོག་གསུམ་ལ་ལོག་པར་ལྟ་བ་ལ་སོགས་ལས་ཉོན་དངོས་
སུ་དྲན་པ་ཐམས་ཅད་བློས་བླངས་ཏེ། འགྱོད་སེམས་དྲག་པོས་མཐོལ་ལོ་བཤགས༔
ཞེས། རང་ཉིད་ངོ་ཚ་འཇིགས་སྐྲག་འགྱོད་པ་ཆེན་པོ་དང་བཅས་པས་སྙིང་ནས་སོ་
སོར་བཤགས་སོ་སྙམ་པ་དང༌། དངོས་སུ་མི་དྲན་པའི་ཚེ་རབས་ནས་བསགས་པ་དུ་
མ་ཞིག་ཡོད་ངེས་པས། དེ་དག་ཐམས་ཅད་ནི་མི་འཆབ་བོ། །མི་སྦེད་དོ། །མཐོལ་
ལོ་བཤགས་སོ། །བཟོད་པར་གསོལ་ལོ། །སྡིག་པ་དང་སྒྲིབ་པ་དེ་དག་ཐམས་ཅད་
དུས་ད་ལྟ་ཉིད་དུ་མྱུར་བ་ཉིད་དུ་འདུག་ས་འདི་རུ་ལྷག་མ་མེད་པར་བྱང་ཞིང་དག་པ་
ཞིག་ཐུགས་རྗེ་མ་ཆུང་སྙམ་པ་ནི་ཉེས་བྱས་སུན་འབྱིན་གྱི་སྟོབས། ཕྱིན་ཆད་སྲོག་ལ་
བབ་ཀྱང་སྡོམ༔ ཞེས། སྔོན་ཆད་ནི་བདག་མི་ཤེས་རྨོངས་པའི་དབང་གིས་མི་དགེ་
སྡིག་པའི་ལས་དེ་དག་བགྱིས་པ་ཡིན་ལ། ད་ནི་དྲིན་ཆེན་རྩ་བའི་བླ་མའི་ཐུགས་རྗེ་
ལ་བརྟེན་ནས་ཁེ་ཉེན་ཤེས་པའི་རང་བཞིན་ཅན་ཡིན་པས། ད་ཕྱིན་ཆད་ནི་སྲོག་ལ་
བབ་ཀྱང་སྡིག་པའི་ལས་འདི་དང་འདི་ལྟ་བུ་མི་བགྱིད་དོ་སྙམ་ནས་ཡིད་ལ་དམ་བཅའ་
བ་ནི་ཉེས་སྤྱོད་སྡོམ་པའི་སྟོབས། ཁྱོད་ཐུགས་ཟླ་བ་རྒྱས་པའི་སྟེང༔ ཧཱྃ་ཡིག་མཐའ་
མར་སྔགས་ཀྱིས་བསྐོར༔ ཞེས།
ཡབ་ཡུམ་གཉིས་སུ་མེད་པའི་ཐུགས་ཀར་ཟླ་བའི་དཀྱིལ་འཁོར་སྲན་མ་གླེབ་པ་ཙམ་
གྱི་སྟེང་དུ་ཧཱུྃ་དཀར་པོ་སྤུས་བྲིས་པ་ལྟ་བུའི་མདུན་ནས་བརྩམ་སྟེ་ཡི་གེ་བརྒྱ་པའི་
ཡིག་འབྲུ་རྣམས་རྭ་ལངས་པ་ལྟ་བུ་གཅིག་ལ་གཅིག་གིས་མ་རེག་ཙམ་དུ་གཡས་
སྐོར་རིམ་པ་གསུམ་དུ་སྦྲུལ་འཁྱིལ་པ་ལྟ་བུར་བཀོད་པའི་ནང་མའི་ཨོཾ་དང་། ཕྱིའི་
ཕཊ༔གཉིས་ཐད་སོར་འཕྲོད་པ་ཞིག་གསལ། བཟླས་པ་སྔགས་ཀྱིས་རྒྱུད་བསྐུལ་
བས༔ ཡབ་ཡུམ་བདེ་རོལ་སྦྱོར་མཚམས་ནས༔ བདུད་རྩི་བྱང་ཆུབ་སེམས་ཀྱི་སྤྲིན༔

ག་བུར་རྡུལ་ལྟར་འཛག་པ་ཡིས༔ བདག་དང་ཁམས་གསུམ་སེམས་ཅན་གྱི༔ ལས་
དང་ཉོན་མོངས་སྡུག་བསྔལ་རྒྱུ༔ ནད་གདོན་སྡིག་སྒྲིབ་ཉེས་ལྟུང་གྲིབ༔ མ་ལུས་བྱང་
བར་མཛད་དུ་གསོལ༔ ཨོཾ་{སྔགས་ཀྱི་མགོ་འདྲེན་བཀྲ་ཤིས་པའི་དོན་ཏེ། སངས་རྒྱས་ཐམས་
ཅད་ཀྱི་སྐུ་རྡོ་རྗེ་སྙིང་པོ།} བཛྲ་ས་ཏྭ་ས་{རྡོ་རྗེ་སེམས་དཔའ་དམ་ཚིག}མ་ཡ། མ་ནུ་པ་ལ་
{རྗེས་སུ་སྐྱོངས་ཤིག}ཡ། བཛྲ་ས་{རྡོ་རྗེ་སེམས་དཔའ་ཁྱོད་ཀྱིས་ཉེ་བར་བཞུགས་ཤིག}ཏྭ་
ཏྭེ་ནོ་པ་ཏིཥྛ། དྲྀཀྟོ་མེ་{བདག་ལ་བརྟན་པར་གྱུར་ཅིག} བྷ་ཝ། སུ་ཏོ་ཥྱོ་མེ་{བདག་ལ་
དགྱེས་པར་མཛོད།} བྷ་ཝ། སུ་པོ་ཥྱོ་མེ་{བདག་ལ་ཤིན་ཏུ་དགྱེས་བར་མཛོད།} བྷ་ཝ། ཨ་
ནུ་རཀྟོ་མེ་{བདག་ལ་རྗེས་སུ་ཆགས་པར་མཛོད།} བྷ་ཝ། — སརྦ་སིདྡྷི་མྨེ་པྲ་{བདག་ལ་
དངོས་གྲུབ་ཐམས་ཅད་སྩོལ་ཅིག} ཡཙྪ། སརྦ་ཀརྨ་སུ་{ལས་ཐམས་ཅད་ལའང་བདག་ལ།}
ཙ་མེ། ཙི་ཏྟཾ་{སེམས་ཀྱི་དཔལ་དུ་མཛོད་ཅིག} ཤྲི་ཡཿཀུ་རུ་ཧཱུཾ། {སངས་རྒྱས་ཐམས་ཅད་ཀྱི་
ཐུགས་རྡོ་རྗེ་སྙིང་པོ།} ཧ་ཧ་{མེ་ལོང་སོགས་ཡེ་ཤེས་བཞི།} ཧ་ཧ་{དབང་དུ་གྱུར་ཅིག}ཧོ།
བྷ་ག་{བཅོམ་ལྡན་འདས།} ཝཱན། སརྦ་{དེ་བཞིན་གཤེགས་པ་ཐམས་ཅད་ཀྱི།} ཏ་ཐཱ་ག་ཏ།
བཛྲ་མ་མེ་{རྡོ་རྗེས་བདག་ལ་རབ་ཏུ་གྲོལ་བར་མཛོད།}མུཉྩ། བཛྲཱི་བྷ་{རྡོ་རྗེ་ཅན་དུ་མཛོད།}
ཝ། མ་ཧཱ་ས་{དམ་ཚིག་ཆེན་པོའི་སེམས་དཔའ།}མ་ཡ་ས་ཏྭ་ཨཱཿ {སངས་རྒྱས་ཐམས་ཅད་
ཀྱི་གསུང་རྡོ་རྗེའི་སྙིང་པོ།} ཧཱུྃ་ཕཊཿ༔ {རང་ལུགས་ཞི་ཁྲོ་ངན་སོང་སྦྱོང་པའི་ཡི་གེ་སྤྲིན་གྱི་དགོངས་
པ་ཡིན་ལ།}དེ་ལྟར་སྒྲ་མཚམས་སྦྱར་ནས་བཀླག་ནའང་། བཛྲ་འབད་ཛར། སུ་ཏོ་ཥྱོ་
སུ་པོ་ཥྱོ་གཉིས་སུ་ཏོ་ཡོ་དང་སུ་པོ་ཡོ། མེ་པྲ་ཡཙཱ་མ་མེ་པྲ་ཡད་ཚ། བཛྫཱི་ནི་འབད་
འཛིར། ཞེས་བཀླག་པས་དོན་གྲུབ་བོ། །
བླ་མ་རྡོ་རྗེ་སེམས་དཔའ་ནི་རིགས་བརྒྱ་རིགས་ལྔ་གསང་ཆེན་རིགས་གཅིག་གི་
བདག་ཉིད་ཡིན་པས་སྔགས་དོན་དང་བཀླག་ཚུལ་མཐའ་གཅིག་ཏུ་བཟུང་བར་མི་
བྱའོ། །དོན་ལྷ་སྔགས་ཀྱི་ཐུགས་རྗེ་དང་ནུས་པ་ལ་ཐེ་ཚོམ་མེད་པའི་དད་པ་བརྟན་
པོ་དང་ལྡན་པས་སྔགས་དོན་ལྟར་གསོལ་འདེབས་ཀྱི་ཚུལ་དུ་རྡོ་རྗེ་སེམས་དཔའ་
སྔགས་ཡི་གེ་བརྒྱ་པའི་གཟུགས་སུ་ཤར་བ་ཡིན་པའི་ངེས་ཤེས་དང་བཅས་པས་

དམིགས་འདུན་རྩེ་གཅིག་གི་གཞན་དུ་མི་གཡེངས་པའི་ངང་ནས་སྔགས་ཕྲེང་ཀློག་
པའི་ཚུལ་གྱིས་བཟླས་པས་ཐུགས་སྲོག་སྔགས་ཕྲེང་དང་བཅས་པ་ལས་ངོ་བོ་ཐུགས་
རྗེ་ལ་རྣམ་པ་བདེ་ཆེན་ཡེ་ཤེས་ཀྱི་བདུད་རྩི་ག་བུར་གྱི་རྡུལ་ལྟར་ཞེས་ཟླ་བ་ཞུན་མ་
ལྟ་བུ་ངང་ནར་གྱིས་བབས། སྐུའི་དབྱིབས་གང་སྙོམ་པར་ཞུགས་པའི་སྦྱོར་མཚམས་
ནས་བྱུང་པདྨའི་སྡོང་བུ་ལ་འཁྲིལ་བའི་ཚུལ་གྱིས་རང་གི་ཚངས་བུག་ནས་ཞུགས་ཏེ།
ཤྭ་འུད་ཆེན་པོའི་སྣ་ལ་སྦུར་མི་ཆགས་པ་ལྟར་བདག་གཞན་སེམས་ཅན་ཐམས་ཅད་
ཀྱི་ལས་དང་ཉོན་མོངས་པའི་རྒྱུས་བསྐྱེད་པའི་སྔོན་ལས་འཕྲལ་རྐྱེན་གྱི་ནད་ཐམས་
ཅད་ཁྲག་རུལ་དང་རྣག་རུལ། དེ་བཞིན་དུ་གདོན་ཐམས་ཅད་སྲོག་ཆགས་སྡོམ་སྡིག་
སྦལ་སྦྲུལ་ཉ་ལྕོང་ཤིག་ལ་སོགས་པའི་རྣམ་པ། སྡིག་སྒྲིབ་ཐམས་ཅད་དུད་སོལ་ཁུ་
རླང་སྔོ་དམར་གྱི་རྣམ་པས་རྐང་མཐིལ་དང་དབང་པོའི་སྒོ་གཉིས་བ་སྤུའི་བུ་ག་རྣམས་
ནས་ནག་ཉིལ་གྱིས་ཕྱིར་ཐོན་ཏེ། ས་རིམ་པ་དགུའི་འོག་ཏུ་འཆི་བདག་ལས་ཀྱི་
གཤིན་རྗེ་གླང་དམར་པོའི་རྣམ་པར་ཁ་གདངས་པའི་ལྟོ་བར་ཚུད་པས་དུས་མ་ཡིན་
པའི་འཆི་བ་བསླུས། དེའི་འཁོར་ལན་ཆགས་ཤ་འཁོན་གྱི་བདག་པོ་བདག་མོ་ཐམས་
ཅད་ཀྱིས་ཟོས་ཤིང་འཐུང་རབ་ཏུ་དགའ་ཞིང་ཚིམ་ནས་བུ་ལོན་སོད། ཤ་འཁོན་ཁྱེར།
ལན་ཆགས་བྱང་། ཐམས་ཅད་རང་གནས་སུ་ལོག་སྟེ་ཕྱིན་ཆད་གནོད་པའི་བསམ་
སྦྱོར་སྤངས་ནས་བྱང་ཆུབ་ཀྱི་སེམས་ཡང་དག་པ་རྒྱུད་ལ་སྐྱེས་པར་བསམ་ལ་བཟླ།
དེ་ཡང་དམིགས་པ་ཐམས་ཅད་ཅིག་ཅར་དུ་གསལ་ནུས་ན་དེ་ལྟར་བྱ། དེ་ལྟར་མི་
ནུས་ཚེ་གདན་དང་ཐུགས་སྲོག་སོགས་ལ་རིམ་པར་དམིགས་ཏེ་ཞག་གྲངས་ཀྱི་བར་
དུ་རེ་རེ་ནས་སྦྱངས་དགོས་བྱུང་ནའང་རང་མགོ་རང་གིས་མི་གཡོག་པར་གསལ་སྣང་
ཐོན་པར་བྱ་དགོས་པས་སེམས་གྲིམ་ལྷོད་རན་པས་བཟླས་པ་ཇི་ལྟར་རིགས་པ་བྱ།
མཐར་སྡིག་ལྟུང་ཐམས་ཅད་ལྷག་མེད་དུ་དག རང་ལུས་སྣང་སྟོང་འོད་ཀྱི་རྣམ་པར་
གྱུར་པའི་ལུས་དབུས་སུ།
རྩ་གསུམ་འཁོར་ལོ་བཞི་བཅས་གསལ་ལ། དེ་ཡང་རྩ་འཁོར་རྣམས་གྱེས་མདོར་རྩ་

གསུམ་སྦུབ་གཅིག་ཏུ་གྱུར་པ་ལས་གདུགས་ཀྱི་རྩིབ་མ་བརྒྱངས་པ་ལྟ་བུའི་སྦྱི་བོར་
བདེ་ཆེན་གྱི་རྩ་འདབ་སུམ་ཅུ་རྩ་གཉིས་བདུད་རྩིས་གང༌། བུམ་དབང་ཐོབ། ལུས་
སྒྲིབ་དག དགའ་བའི་ཡེ་ཤེས་རྒྱུད་ལ་སྐྱེས། བསྐྱེད་རིམ་བསྒོམ་པ་ལ་དབང་། སྤྲུལ་
སྐུའི་ས་བོན་ཐེབས། མགྲིན་པར་བབ་པས་རྩ་འདབ་བཅུ་དྲུག་གང༌། གསང་དབང་
ཐོབ། ཉོན་སྒྲིབ་དག མཆོག་དགའི་ཡེ་ཤེས་རྒྱུད་ལ་སྐྱེས། རྩ་རླུང་བསྒོམ་པ་དང་
སྔགས་བཟླ་བ་ལ་དབང་། ལོངས་སྐུའི་ས་བོན་ཐེབས། སྙིང་གར་བབས་པས་རྩ་
འདབ་བརྒྱད་གང་། ཤེར་དབང་ཐོབ། ཤེས་བྱའི་སྒྲིབ་པ་དག ཁྱད་པར་གྱི་དགའ་
བ་རྒྱུད་ལ་སྐྱེས། འབར་འཛགས་ཀྱི་རྣལ་འབྱོར་བསྒོམ་པ་ལ་དབང༌། ཆོས་སྐུའི་ས་
བོན་ཐེབས། ལྟེ་བར་བབས་པས་རྩ་འདབ་དྲུག་ཅུ་རྩ་བཞི་གང༌། ཚིག་དབང་ཐོབ།
བག་ཆགས་ཀྱི་སྒྲིབ་པ་དག ལྷན་ཅིག་སྐྱེས་དགའི་ཡེ་ཤེས་རྒྱུད་ལ་སྐྱེས། རྫོགས་པ་
ཆེན་པོ་བསྒོམ་པ་ལ་དབང༌། ངོ་བོ་ཉིད་སྐུའི་ས་བོན་ཐེབས། མཐར་སོར་མོའི་རྩེ་མོ་
ཚུན་ཆོད་ཤེལ་བུམ་འོ་མས་གང་བ་ལྟར་དུ་གྱུར་པའི་རྐྱེན་གྱིས་ལུས་སེམས་ཟག་མེད་
ཀྱི་བདེ་བས་ཁྱབ་པར་མོས་ལ། མགོན་པོ་བདག་ནི་མི་ཤེས་རྨོངས་པ་ཡིས༔ དམ་
ཚིག་ལས་ནི་འགལ་ཞིང་ཉམས༔ བླ་མ་མགོན་པོས་སྐྱབས་མཛོད་ཅིག༔ གཙོ་བོ་རྡོ་
རྗེ་འཛིན་པ་སྟེ༔ ཐུགས་རྗེ་ཆེན་པོའི་བདག་ཉིད་ཅན༔ འགྲོ་བའི་གཙོ་ལ་བདག་
སྐྱབས་མཆི༔ སྐུ་གསུང་ཐུགས་རྩ་བ་དང་ཡན་ལག་གི་དམ་ཚིག་ཉམས་པ་ཐམས་
ཅད་མཐོལ་ལོ་བཤགས་སོ། །
སྡིག་པ་དང་སྒྲིབ་པ་ཉེས་ལྟུང་དྲི་མའི་ཚོགས་ཐམས་ཅད་བྱང་ཞིང་དག་པར་མཛད་དུ་
གསོལ། ཞེས་ནོངས་ཚིག་བརྗོད་མ་ཐག བླ་མ་རྡོ་རྗེ་སེམས་དཔའ་ཐུགས་དགྱེས་
པས་ཞལ་འཛུམ་མདངས་སུ་བཞད་ཅིང་། རིགས་ཀྱི་བུ་ཁྱོད་ཀྱི་སྡིག་སྒྲིབ་ཉེས་ལྟུང་
ཐམས་ཅད་དག་པ་ཡིན་ནོ་ཞེས་གནང་བ་བྱིན་ཏེ་བདེ་བ་ཆེན་པོའི་ངོ་བོར་འོད་དུ་ཞུ་
ནས་རང་ལ་ཐིམ་པས་རང་ཉིད་སྐད་ཅིག་གིས་རྡོ་རྗེ་སེམས་དཔའ་ཡབ་ཡུམ་སྐུ་
མདོག་ཕྱག་མཚན་རྒྱན་ཆ་ལུགས་སོགས་མ་འདྲེས་ཤིང་ཡོངས་སུ་རྫོགས་པའི་རྣམ་

པ༷ར་གསལ་ལ། དེ་ཡང་ཆུ་ལས་ཆུ་བུར་རྡོལ་བ་ལྟ་བུ་སྐུ་དང་ཡེ་ཤེས་ཐ་དད་མེད་
པར་ཡེ་ནས་དག་པའི་དོན་ཤེས་བཞིན། རིགས་དང་དཀྱིལ་འཁོར་ཀུན་གྱི་ཁྱབ་
བདག་སྐྱོན་ཀུན་ཟད་ཡོན་ཏན་ཀུན་རྫོགས་དོན་གྱི་བླ་མ་རྡོ་རྗེ་སེམས་དཔའ་ངའོ་
སྙམ་པའི་ངེས་ཤེས་བརྟན་པོ་དང་བཅས་པའི་སྐུར་གསལ་པའི་ཐུགས་ཀར་ཟླ་དཀྱིལ་
གྱི་དབུས་སུ་ཧཱུཾ་མཐིང་ག དེའི་མདུན་དུ་ཨོཾ་དཀར་པོ། གཡས་སུ་བཛྲ་སེར་པོ། རྒྱབ་
ཏུ་ས་དམར་པོ། གཡོན་ཏུ་ཏྭ་ལྗང་གུ་རྣམས་སྤུས་བྲིས་པ་ཙམ་དུ་དམིགས། དེ་ལ་
སེམས་ཞུགས་པ་ལྟར་མ་ཡེངས་པར་གཏད་དེ། ཨོཾ་བཛྲ་ས་ཏྭ་ཧཱུཾ་ཞེས་བཟླས་པས་
གསལ་སྣང་ཐོན་པ་ནི་བསྙེན་པ༵། ཡིག་འབྲུ་རྣམས་ལས་རང་མདོག་གི་འོད་ཟེར་
མཆོད་སྤྲིན་གྱི་རྣམ་པ་དཔག་ཏུ་མེད་པ་འཕྲོས། ཞིང་རབ་འབྱམས་ན་བཞུགས་པའི་
རྒྱལ་བ་སྲས་བཅས་བརྒྱུད་གསུམ་རྩ་གསུམ་རྒྱ་མཚོ་ཚོགས་ལ་ཐུགས་མཉེས་པའི་
མཆོད་པ་འབུལ། ཚོགས་རྫོགས་སྒྲིབ་པ་དག་ཐུགས་རྗེ་དང་བྱིན་རླབས་ཐམས་ཅད་
འོད་ཟེར་ཁ་དོག་སྣ་ཚོགས་པའི་རྣམ་པས་ཡིག་འབྲུ་རྣམས་ལ་ཐིམ། མཆོག་ཐུན་
མོང་གི་དངོས་གྲུབ་ལམ་དང་འབྲེལ་བ་རིག་འཛིན་བཞི་དང་། མཐར་ཐུག་གི་འབྲས་
བུ་མི་སློབ་པ་ཟུང་འཇུག་གི་གོ་འཕང་མངོན་དུ་གྱུར་པར་བསམ་ནས་བཟླས་པ་ནི་ཉེ་
བར་བསྙེན་པ་ཞེས་རང་དོན་ཆོས་སྐུའི་རྟེན་འབྲེལ་བསྒྲིགས་པ་ཡིན། ཡང་འོད་ཟེར་
གྲངས་མེད་པ་འཕྲོས། ཁམས་གསུམ་རིགས་དྲུག་གི་སེམས་ཅན་ཐམས་ཅད་ལ་
ཕོག་པས་སྡིག་སྒྲིབ་སྡུག་བསྔལ་བག་ཆགས་དང་བཅས་པ་ཐམས་ཅད་མུན་པར་ཉི་
མ་ཤར་བ་ལྟར་དག ཕྱི་སྣོད་ཀྱི་འཇིག་རྟེན་ཐམས་ཅད་མངོན་པར་དགའ་བའི་ཞིང་
དང་། ནང་བཅུད་ཀྱི་སེམས་ཅན་ཐམས་ཅད་རྡོ་རྗེ་སེམས་དཔའ་རིགས་ལྔའི་གོ་
འཕང་ལ་བཀོད་པར་བསམ་ལ་བཟླ་བ་ནི་སྒྲུབ་པ། ལས་དང་པོ་པས་འོད་ཟེར་
རིགས་དྲུག་སོ་སོའི་གནས་སུ་རིམ་པར་སྤྲོ་བསྡུ་བྱས་ན་བདེ་ལ། གང་ལྟར་ཡང་འོད་
ཟེར་འཕྲོས་པས་བཅུད་རྡོ་རྗེ་སེམས་དཔའི་ལྷ་ཚོགས་གསལ་བ་ལ་ཕོག་པས། དེ་
དག་གི་ཞལ་དང་ཟིན་པ་དང་མ་ཟིན་པའི་སྒྲ་ཐམས་ཅད་ཨོཾ་བཛྲ་ས་ཏྭ་ཧཱུྃ།

ཞེས་བུང་བའི་ཚང་ཞིག་པ་ལྟར་འུར་དི་རི་རི་སྒྲོགས་པར་བསམ་ནས་བཟླ་བ་ནི་སྒྲུབ་
པ་ཆེན་པོ་ཞེས་གཞན་དོན་གཟུགས་སྐུའི་རྟེན་འབྲེལ་བསྒྲིགས་པ་ཡིན། དམིགས་
གནད་འདི་ལྟ་བུ་ལ་བརྟེན་ནས་གསང་སྔགས་རྡོ་རྗེ་ཐེག་པ་ཐབས་ལ་མཁས་པའི་
གནད་ཀྱིས་བསོད་ནམས་དང་ཡེ་ཤེས་ཀྱི་ཚོགས་བསམ་གྱིས་མི་ཁྱབ་པ་ཡང་སྐད་
ཅིག་ལ་རྫོགས་ཤིང༌། ནམ་མཁས་གར་ཁྱབ་ཀྱི་སེམས་ཅན་གྱི་དོན་ཡང་སྒྲུབ་ནུས་
པ་ཡིན། དེ་ལྟར་བཟླས་པ་ཅི་རིགས་བྱས་པའི་མཐར། སྣོད་བཅུད་རྡོར་སེམས་རིགས་
ལྔའི་ལྷ་ཚོགས་སུ་གསལ་བ་ཐམས་ཅད་རིམ་གྱིས་འོད་དུ་ཞུ་ནས་རང་ལ་བསྡུ། རང་
ཡང་གདན་དང་བཅས་པ་འོད་དུ་ཞུ་ནས་ཐུགས་ཀའི་ཨོཾ་ལ་ཐིམ། ཨོྃ་བཛྲ་ལ་ཐིམ།
བཛྲ་ས་ལ་ཐིམ། ས་ཏྭ་ལ་ཐིམ། ཏཱ་ཧཱུཾ་གི་ཞབས་ཀྱུ་ལ་ཐིམ། ཞབས་ཀྱུ་འ་ཆུང་ལ་
ཐིམ། འ་ཆུང་ཧ་ཁོག་ལ་ཐིམ། ཧ་ཁོག་ཟླ་ཚེས་ལ་ཐིམ། ཟླ་ཚེས་ཐིག་ལེ་ལ་ཐིམ།
ཐིག་ལེ་ན་དཱའི་བར་རིམ་བཞིན་བསྡུ། ན་དཱ་ཤིན་ཏུ་ཕྲ་བ་ལ་ཅི་གནས་སུ་མཉམ་
པར་བཞག མཐར་ན་དཱ་ཡང་ནམ་མཁའ་འཇའ་ཚོན་ཡལ་བ་ལྟར་དམིགས་པ་ནི་
ལས་སྦྱོར་ཏེ་ཀུན་རྫོབ་བསྐྱེད་རིམ་ལ་བརྟེན་པའི་སྒྲིབ་སྦྱོང་དང༌། དེའི་ངང་དུ་ལྷ་
སྔགས་ཀྱི་སྤྲོས་པ་འོད་གསལ་གཉུག་མའི་ངང་དུ་བསྡུས་ཏེ་སྦྱང་བྱ་སྦྱོང་བྱེད་ཀྱི་རྟོག་
ཚོགས་ཐམས་ཅད་གཟོད་མ་ནས་རང་བཞིན་གྱིས་མ་གྲུབ་པའི་རིག་སྟོང་དོན་གྱི་རྡོ་
རྗེ་སེམས་དཔའི་རང་ཞལ་བལྟ་ཞིང་ཡི་གེ་བརྒྱ་པའམ། ཡིག་དྲུག་ཡིད་བཟླས་ཅུང་
ཙམ་བྱ་བ་ནི། གཉིས་པ་དོན་དམ་རྫོགས་རིམ་ལ་བརྟེན་པའི་སྒྲིབ་སྦྱོང་ཁྱད་པར་
ཅན་ཡིན་ཏེ། མཚན་བརྗོད་ལས། ཐིག་ལེ་སྟོང་པ་ཡི་གེ་བརྒྱ། །ཞེས་དང་། མེ་ཏོག་
བཀོད་པའི་རྒྱུད་ལས། རང་བྱུང་ཡི་གེ་བརྒྱ་པའི་མཐུས། །སྒྲིབ་པ་རྣམ་གཉིས་བྱང་
བར་འགྱུར། །ཞེས་ཐིག་ལེ་ཐབས་སྙིང་རྗེ་དང༌། སྟོང་པ་ཤེས་རབ་སྟེ་སྟོང་ཉིད་སྙིང་
རྗེ་ཟུང་འཇུག་གི་ངང་དུ་བཤགས་པ་འདི་ཆེར་ཟབ་ལ། ཆོས་འབྱུང་བ་མེད་པའི་མདོ་
ལས། གང་ཆོས་བདག་མེད་ཅིང་རྣམ་པར་སྨིན་པ་མེད་པར་ཤེས་ན། དེ་ལས་ཀྱི་
སྒྲིབ་པ་རྣམ་པར་དག་པ་ཐོབ་བོ། །ཞེས་སོགས་ལུང་ཤིན་ཏུ་མང་ངོ༌། །

སྡིག་པ་ཆེན་པོ་བདག་འཛིན་ཡིན་པས་གཉེན་པོ་བདག་མེད་རྟོགས་པའི་ཡེ་ཤེས་
ཆེས་ཆེར་བསྔགས་སོ། །སླར་སྣོད་བཅུད་རྡོ་རྗེ་སེམས་དཔའི་རང་བཞིན་བཀྲ་ལམ་
གྱིས་གསལ་ལ། དགེ་བ་འདི་ཡིས་མྱུར་ཏུ་བདག །རྡོ་རྗེ་སེམས་དཔའ་འགྲུབ་གྱུར་
ནས། །འགྲོ་བ་གཅིག་ཀྱང་མ་ལུས་པ། །དེ་ཡི་ས་ལ་འགོད་པར་ཤོག །སོགས་བསྔོ་
སྨོན་བྱ་བ་རྣམས་ནི་གཉེན་པོ་ཀུན་ཏུ་སྤྱོད་པའི་སྟོབས་སོ། །དེ་ལ་སྔགས་བཟླ་ལུགས་
ལའང་རག་བཟླས་དང་ཡིད་བཟླས་གཉིས། དང་པོ་ནི་སྔགས་སྒྲ་ཧ་ཅང་ཆེ་བ་མ་
ཡིན་ཆུང་བ་མ་ཡིན། ཧ་ཅང་མགྱོགས་ཆེ་བ་དང་དལ་ཆེ་བ་ཡང་མ་ཡིན། ཡིག་འབྲུ་
དང་འདོགས་དང་བུ་དྲུག་ཆད་ལྷག་མེད་པ་སྟེ་སྐྱོན་དྲུག་སྤང་ལ་བཟླ། གཉིས་པ་
རྡོར་བཟླས་ལའང་རླུང་རྡོ་རྗེའི་བཟླས་པ་དང་ཡིད་བཟླས་གཉིས་ལས། ཡིད་བཟླས་
ནི་མཆོག་སྒྲུབ་པ་ལ་གཙོ་ཆེ་བར་གསུང་པས་དེ་ལྟར་ན་ལྕེ་རྩ་མི་འགུལ་པར་ཡིད་ཁོ་
ནས་བཟླ། རླུང་བཟླས་ནི་འབྱིན་འཇུག་གནས་གསུམ་སྔགས་ཀྱི་སྒྲར་ཤེས་པས་
བཟླས་པ་ཡིན། གང་ལྟར་ཡང་ཡིད་གཞན་དུ་མ་ཡེངས་པ་དང་ངག་བཅད་དེ་བཟླ་
བ་གལ་ཆེ་སྟེ། རྒྱུད་ལས་ཀྱང༌། གལ་ཏེ་ཏིང་འཛིན་འདི་མེད་ན། །རྒྱ་མཚོའི་འཇིང་
གི་ཕ་ཝོང་བཞིན། །བསྐལ་བར་བཟླས་ཀྱང་འབྲས་མི་འབྱིན། །ཞེས་དང༌། དག་
དང་མ་དག་སྟོང་འགྱུར་ཡིན། །ཏིང་འཛིན་ཡོད་མེད་འབུམ་འགྱུར་ཡིན། །ཞེས་དང༌།
ཨོ་རྒྱན་ཆེན་པོས། ལོ་གཅིག་འབག་བཟླས་བྱེད་པ་བས། །ཟླ་གཅིག་སྨྲ་བཅད་བྱེད་
པས་དགའ། །ཞེས་དེ་ལྟར་བཟླས་པ་སྔགས་ཀྱི་ཕན་ཡོན་ཀྱང༌། དྲི་མེད་བཤགས་
རྒྱུད་ལས། བདེ་བར་གཤེགས་པ་ཐམས་ཅད་ཀྱི་ཡང་སྙིང་ཉམས་ཆགས་དང་རྟོག་
སྒྲིབ་ཐམས་ཅད་སྦྱོང་བར་བྱེད་པ། ཡི་གེ་བརྒྱ་པ་ཞེས་བྱ་བ་བཤགས་པ་ཐམས་ཅད་
ཀྱི་རྒྱལ་པོ་འདི་དུས་གཅིག་ལ་ལན་བརྒྱ་རྩ་བརྒྱད་དུ་བཟླས་ན་ཉམས་ཆགས་ཐམས་
ཅད་སྐོང་སྟེ། ངན་སོང་གསུམ་དུ་ལྟུང་བ་ལས་ཐར་བར་འགྱུར་རོ། །
རྣལ་འབྱོར་པ་གང་ཞིག་གིས་ཡིད་དམ་དུ་བཅས་ནས་འདོན་ན་མི་དེ་ཚེ་འདི་ལའང་
དུས་གསུམ་སངས་རྒྱས་ཐམས་ཅད་ཀྱི་སྲས་ཀྱི་དམ་པར་དགོངས་ནས་བསྲུང་སྐྱོབ་

མཛད་ལ། ཤི་འཕོས་ནས་ཀྱང༌།བདེ་བར་གཤེགས་པ་རྣམས་ཀྱི་སྲས་ཀྱི་ཐུ་བོར་
འགྱུར་བ་གདོན་མི་ཟའོ། །ཞེས་རྡོ་རྗེ་སེམས་དཔས་ཞལ་གྱིས་བཞེས་པ་ཡིན་ནོ། །
གཞན་ཡང་རྒྱུད་ལུང་རྣམས་སུ་ཕན་ཡོན་བསམ་གྱིས་མི་ཁྱབ་པ་གསུངས་ཀྱང་ཡི་གེ་
མང་དོགས་པས་མ་བྲིས་སོ། །མདོར་ན་རྡོ་རྗེ་ཐེག་པའི་སྒོར་ཞུགས་ནས་རྩ་བ་དང་
ཡན་ལག་གི་དམ་ཚིག་ལ་ཉམས་ཆག་གང་བྱུང་ཡང༌། ཉིན་རེ་བཞིན་ཐོ་རངས་མི་
ཚིག་དང་མ་འདྲེས་གོང་རྡོ་རྗེ་སེམས་དཔའི་ཡི་གེ་བརྒྱ་པ་ཆོ་ག་བཞིན་ལན་ཉི་ཤུ་རྩ་
གཅིག་རེ་བཟླས་ན། དེས་ལྟུང་བ་བྱིན་གྱིས་བརླབས་པ་ཞེས། རྣམ་སྨིན་གོང་འཕེལ་
དུ་མི་འགྲོ། ཡི་གེ་བརྒྱ་པ་འབུམ་ཕྲག་གཅིག་བཟླས་ན་ལྟུང་བ་ཐམས་ཅད་རྩ་བ་
ནས་དག་པ་ནི་སྙིང་པོ་རྒྱན་ལས། པད་དཀར་ཟླ་བའི་གདན་གནས་པར། །རྡོ་རྗེ་
སེམས་དཔའ་ལེགས་དམིགས་ཏེ། །ཡི་གེ་བརྒྱ་པ་ཆོ་ག་བཞིན། །ཉི་ཤུ་རྩ་གཅིག་
བཟླས་གྱུར་ན། །ལྟུང་སོགས་བྱིན་གྱིས་བརླབ་འགྱུར་ཕྱིར། །འཕེལ་བ་རུ་ནི་མི་
འགྱུར་ཞེས། །གྲུབ་པ་མཆོག་རྣམས་ཀྱིས་བཤད་པས། །རྟག་པར་དུ་ནི་ཉམས་སུ་
བླངས། །འབུམ་ཕྲག་གཅིག་ཏུ་བཟླས་གྱུར་ན། །རྣམ་པར་དག་པའི་བདག་ཉིད་
འགྱུར། །ཞེས་གསུངས།
མི་སྐྱ་ཕོ་མོ་ཡན་ཆད་ཕལ་ཆེར་དབང་རེ་ཐོབ་མ་མྱོང་བ་ནི་སུ་ཡང་མེད། དབང་ཐོབ་
ཚད་ནི་གསང་སྔགས་ཀྱི་སྒོར་ཞུགས་པ་ཡིན་པས་དེའི་དམ་ཚིག་མ་བསྲུང་ན་དམྱལ་
བ་དང༌། བསྲུང་ན་སངས་རྒྱས་ཀྱི་གོ་འཕང་གཉིས་ལས་འགྲོ་ས་གཞན་མེད་དེ།
ཡོན་ཏན་རིན་པོ་ཆེའི་མཛོད་ལས། སྔགས་ལ་ཞུགས་པའི་སྐྱེས་བུ་ངན་སོང་དང༌། །
སངས་རྒྱས་གཉིས་ལས་འགྲོ་ས་གསུམ་པ་མེད། །ཞེས་པ་ལྟར། ད་ལྟ་རང་རེ་གཉེན་
པོ་ཆུང་བ་དྲན་པ་ཉམས་པ། ཤེས་བཞིན་མེད་པ། ལྟུང་བའི་རྣམ་གྲངས་ལེགས་
པར་མི་ཤེས་པ་རྣམས་ལ་ནི། དམ་ཚིག་ཉམས་ཆག་ཆར་བཞིན་འབབ་པར་གདོན་
མི་ཟ། གལ་ཏེ་རང་ངོས་ནས་དམ་ཚིག་ཉམས་པའི་སྐྱོན་ཆེར་མ་བྱུང་ཡང༌། གཞན་
རྩ་བའི་དམ་ཚིག་ཉམས་པ་དག་དང་གཏམ་བསྲེ་བ་དང༌། སྤྱོད་ལམ་གྱིས་འབྲེལ་པ།

ཐ་ན་ལུང་པ་གཅིག་གི་ཆུ་ལ་བཏུང་ཀྱང་ཟླས་ཉམས་དང་ཞོར་ཉམས་ཀྱི་ཉེས་པ་
བསྐྱེད་པ་ཡིན་པས་བཤགས་སྡོམ་ལ་འབད་པ་གལ་ཆེ། རྒྱུད་ལས་ཀྱང༌། ཉམས་
དང་འགྲོགས་ཤིང་ཉམས་པ་བསྐང་བ་དང༌། །ཉམས་དང་སྣོད་མིན་རྣམས་ལ་ཆོས་
བཤད་དང༌། །ཉམས་ལ་མི་འཛེམ་ཉམས་པ་དེ་དག་གིས། །ཉམས་གྲིབ་སྐྱོན་གྱིས་
གོས་པར་གྱུར་ཏོ་འཚལ། །ཞེས་པ་ལྟར་བླ་སློབ་དང་རྡོ་རྗེ་མཆེད་ལྕམ་རྡོ་རྗེ་ནང་དམེ་
བྱས་པའི་གནས་དེའི་ས་ཡང་ཚིག་སྟེ་མ་རུང་བར་འགྱུར་བས། སླར་བཤགས་
སྦྱངས་ནན་ཏན་མ་བྱས་ན་ཕྱིས་ས་དེར་སུ་འདུག་འདི་ཕྱི་ཀུན་ཏུ་མི་དགེ་བ་དང༌། ཅི་
ཙམ་བསྒྲུབ་ཀྱང་འབྲས་བུ་མི་འབྱུང་བར་གསུངས་པ་དང༌། ཚོགས་གྲལ་གཅིག་ན་
དམ་ཚིག་ཉམས་པའི་མི་གཅིག་ཡོད་ཀྱང༌། དེའི་ཉམས་གྲིབ་ཀྱིས་དམ་ལྡན་བརྒྱ་
སྟོང་ཡོད་ཀྱང་སྒྲུབ་པའི་འབྲས་བུ་ཅུང་ཟད་ཀྱང་མི་འབྱིན་པ་འོ་མ་རུལ་བ་ཐིགས་
གཅིག་གིས་མ་རུལ་བ་ཟངས་གང་ཡང་རུལ་བར་བྱེད་པ་ལྟར། ཇི་སྐད་དུ། རྣལ་
འབྱོར་ཉམས་པ་ཅན་གཅིག་གིས། །རྣལ་འབྱོར་ཅན་ཀུན་མ་རུང་བྱེད།།ཅེས་སོ།
།གསང་སྔགས་རྡོ་རྗེ་ཐེག་པའི་དམ་ཚིག་ནི་སྒོ་གསུམ་དཀྱིལ་འཁོར་གསུམ་གྱི་ཁྱེར་
སོ་དང་སྐད་ཅིག་མ་གཅིག་བྲལ་ཀྱང་དམ་ཚིག་ལས་འདས་པར་གསུངས་པས་ན་
བསྲུང་དཀའ། རྒྱས་པར་དབྱེ་ན་ས་ཡ་འབུམ་སྡེའི་གྲངས་སུ་གསུངས་པས་རྣམ་
གྲངས་མང་ལ། ཉམས་པའི་ཉེས་པ་ཡང༌། རྒྱུད་ལས། རྡོ་རྗེ་མཁའ་འགྲོས་སྙིང་
ཁྲག་འཐུང་བ་དང༌། །ཚེ་ཐུང་ནད་མང་ནོར་ཡལ་དགྲས་འཇིགས་དང༌། །མནར་
མེད་དམྱལ་བ་ཤིན་ཏུ་སྐྱི་གཡའ་བར། །སྡུག་བསྔལ་མི་བཟོད་ཡུན་རིང་གནས་པར་
འགྱུར། །ཞེས་པས། རང་གི་བློ་ལ་མངོན་པ་དང་མི་མངོན་པའི་ཉམས་ཆག་ཉེས་
ལྟུང་ཐམས་ཅད་ཀྱི་གཉེན་པོར་དུས་དང་རྣམ་པ་ཐམས་ཅད་དུ་བླ་མ་རྡོ་རྗེ་སེམས་
དཔའ་བསྒོམ་ལ་ཡི་གེ་བརྒྱ་པ་ཡི་དམ་དུ་བཟུང་ནས་བཤགས་སྦྱངས་ལ་འབད་པ་
།ཅེས་སོ།
གལ་ཆེའོ། །
ཉན་ཐོས་ཀྱི་ལུགས་ལ་རྩ་ལྟང་སྐོར་གཅིག་བྱུང་ན་རྫ་བེའུ་ཆག་པ་དང་འདྲ་སྟེ། སླར་

7
7
གསོ་བའི་ཐབས་མེད་པར་གསུངས་ལ། བྱང་སྡོམ་རིན་པོ་ཆེ་ཉེར་སྤྱད་ཆག་པ་དང་
འདྲ་སྟེ། མགར་བ་མཁས་པ་ལ་བརྟེན་ནས་བཅོས་སུ་ཡོད་པ་ལྟར། གཞན་རྐྱེན་
དགེ་བའི་བཤེས་གཉེན་ལ་བརྟེན་ནས་གསོ་རུང༌། གསང་སྔགས་ཀྱི་སྡོམ་པ་ནི།
རིན་པོ་ཆེའི་ཉེར་སྤྱད་ཅུང་ཟད་ཞོམ་པ་དང་འདྲ་སྟེ། རང་ཉིད་ཀྱིས་ལྷ་སྔགས་ཏིང་ངེ་
འཛིན་ལ་བརྟེན་ནས་བཤགས་པ་བྱས་ན་དག་པར་གསུངས་པ་ཡིན།
དེ་ཡང་འཕྲལ་
དུ་བཤགས་ན་འདུག་སླ་སྟེ། ཡུན་ལོན་ནས་ཉེས་པ་གོང་འཕེལ་དུ་འགྲོ་བ་ཡིན་པས་
བཤགས་དཀའ་ཞིང་། ལོ་གསུམ་འདས་ཕན་ཆད་བཤགས་པའི་ཡུལ་མ་ཡིན་ནོ། །
བླ་མ་རྡོ་རྗེ་སེམས་དཔའ་ནི་རིགས་དང་དཀྱིལ་འཁོར་ཀུན་གྱི་སྤྱི་དཔལ་ཡིན་པས།
ཡི་དམ་གྱི་ལྷ་ཞི་ཁྲོ་རབ་འབྱམས་བསམ་གྱིས་མི་ཁྱབ་པ་དག་ཀྱང་། རྡོ་རྗེ་སེམས་
དཔའ་ལ་མ་འདུས་པ་མེད་པ་དང་། ངོ་བོ་རྩ་བའི་བླ་མ་དང་དབྱེར་མེད་དུ་བསྒོམ་
པས། བླ་མའི་རྣལ་འབྱོར་ཀུན་འདུས་ནོར་བུའི་ལུགས་སུ་བསྒོམ་པ་ཞེས་ཤིན་ཏུ་
ཟབ་པའི་མཐར་ཐུག་པ་ཡིན། སྔགས་ཀྱང་སྙིང་པོ་ཡི་གེ་བརྒྱ་པ་ལས་ལྷག་པ་མེད་
ཚུལ་སྔར་བཤད་པ་ལྟར་ཡིན་ནོ། །
འདི་ལྟ་བུའི་གདམས་པ་དང་འཕྲད་ནས་ཉམས་སུ་ལེན་པའི་སྐལ་ལྡན་དུ་གྱུར་པ་ནི་
རྒྱུ་བསོད་ནམས་ཚད་མེད་པའི་འབྲས་བུ་ཡིན་པ་ལ་ངེས་ཤེས་བརྟན་པོས་དྲན་པ་
གསོས་འདེབས་ཤིང༌། གོང་བཤད་ལྟར་བསྐྱེད་རྫོགས་ཉམས་སུ་ལེན་པ་གལ་ཆེ།
དེ་ཇི་བཞིན་མི་ཤེས་པའི་བླུན་པོས་ཀྱང་ལྷ་སྔགས་ཡེ་ཤེས་སོ་སོ་མ་ཡིན་ཐ་དད་མེད་
པའི་གོ་བ་དང་བཅས་བདུད་རྩི་འབེབས་སྦྱོང་དུས་འགྱོད་སྡོམ་སྙིང་ཐག་པ་ནས་བྱེད་
པ་དང་། བདག་བསྐྱེད་སྐབས་རང་བློ་འཁྲུལ་ངོར་ཙམ་ལས། དོན་ལ་སྣོད་བཅུད་
ཡེ་ནས་ལྷའི་རང་བཞིན་ཏུ་དག་པའི་ངེས་ཤེས་བསྐྱེད། ཐགས་བཅད་སྔགས་གསོལ་
འདེབས་ཀྱི་ཚུལ་དུ་བཀླག་ལུགས་གོང་བཤད་ཙམ་ལས་ཧ་ཅང་མི་སྤྲོས་པར་ཐེ་ཚོམ་
མེད་པའི་ཡིད་ཆེས་ཀྱི་དད་པ་ཁོ་ན་གཙོར་འདོན་པ་གལ་ཆེ་སྟེ། རྒྱུད་ལས། ཡང་ན་
བླུན་པོ་དད་པ་བརྟན། །དེ་ལ་སྦྱོར་བའི་དངོས་གྲུབ་ཉེ། །ཞེས་སོ། །འདི་ལས་ཟབ་

པའི་ཆོས་གཞན་ན་མེད་པར་ཤེས་པར་བྱའོ། །སྡིག་སྒྲིབ་སྦྱོང་བར་བྱེད་པ་བླ་མ་རྡོ་
རྗེ་སེམས་དཔའི་ཁྲིད་ཀྱི་རིམ་པའོ།། ། །དོན་བཞི་པ་བསོད་ནམས་ཀྱི་ཚོགས་ལ་
བརྟེན་ནས་ཡེ་ཤེས་ཀྱི་ཚོགས་རྫོགས་པར་བྱེད་པ་མཎྜལ་གྱི་ཁྲིད་ལ་གསུམ། མཎྜལ་
འབུལ་དགོས་པའི་རྒྱུ་མཚན། འབུལ་བའི་ཚུལ། ཕན་ཡོན་བསྟན་པའོ། །དང་པོ།
བསོད་ནམས་ཀྱི་ཚོགས་ལ་མ་བརྟེན་པར་འབྲས་བུ་ཡེ་ཤེས་ཀྱི་ཚོགས་མི་རྫོགས་པས་
ན་མཎྜལ་འབུལ་དགོས། མདོ་ལས། ཇི་སྲིད་ཚོགས་གཉིས་དམ་པ་དེ་ནི་མ་རྫོགས་
པར། །དེ་སྲིད་སྟོང་ཉིད་དམ་པ་དེ་ནི་རྟོགས་མི་འགྱུར། །ཞེས་དང༌། ཏིལླི་པས། བུ་
སྣང་བ་རྟེནཅིང་འབྲེལ་འབྱུང་འདི། །དོན་སྐྱེ་བ་མེད་པར་མ་རྟོགས་པར། །ཚོགས་
གཉིས་ཤིང་རྟའི་འཕང་ལོ་ལ། །འབྲལ་བར་མ་བྱེད་ནཱ་རོ་པ། །ཞེས་སོ། །སྤྱིར་
ཚོགས་བསགས་པའི་ཐབས་མང་ཡང་བྱ་སླ་ལ་ཆོད་ཆེ་བ་མཎྜལ་འབུལ་བ་འདི་ཡིན་
ནོ༑ ༑
གཉིས་པ་མཎྜལ་འབུལ་བའི་ཚུལ་ནི། རང་ལུགས་ཀྱི་ཕྱག་ལེན་ལ་བསྒྲུབ་པ་དང་
མཆོད་པའི་མཎྜལ་གཉིས་ཡོད། མཎྜལ་གྱི་རྒྱུ་ནི། རབ་གསེར་དངུལ། འབྲིང་ལི་
ཟངས། ཐ་ན་གྱོ་མོ་དང་རྡོ་ཤིང་སོགས་ངོས་འཇམ་ལ་བཟོ་དབྱིབས་ལེགས་པ།
འགོད་རྒྱུའི་ཚོམ་བུ་ཡང༌། རབ་རིན་པོ་ཆེ་སྣ་ཚོགས། འབྲིང་སྨན་སྣ་ཚོགས། ཐ་མ་
འབྲུའི་རིགས་བྱེད། ངེས་པར་མ་འབྱོར་ཚེ་རྡོ་དང་གསེག་མ་སོགས་ཀྱིས་ཀྱང་
དམིགས་རྟེན་ཙམ་དུ་རུང༌། དང་པོ་བསྒྲུབ་པའི་མཎྜལ་བྱི་དོར་ལེགས་པར་བྱས། དྲི་
བཟང་གི་ཆུའམ། མར་གྱིས་སྦགས་པའི་འབྲུ་ཚོམ་ལྔའམ་དགུ་བཀོད། རང་གི་
མདུན་ཐད་མཆོད་སྟེགས་སྟེང་དུ་བཞག་ལ་མཆོད་པའང་ཅི་འབྱོར་དང་བཅས་དམིགས་
རྟེན་བྱ། མདུན་མཁར་སྐུ་གསུམ་གྱི་ངོ་བོ་བླ་མ་དང་རྒྱལ་བ་སྲས་བཅས་ཚོགས་ཞིང་
དུ་དམིགས་ལ། གཉིས་པ་མཆོད་པའི་མཎྜལ་ལག་གཡོན་པས་བཟུང་ནས། གཡས་
པའི་མཁྲིག་མས་ཕྱི་བཞིན་ཡིད་གཞན་དུ་མ་ཡེངས་པར་ཡི་གེ་བརྒྱ་པ་དང༌། ཡན་
ལག་བདུན་པ་སོགས་སྔོན་དུ་འགྲོ་བས། སྐུ་གསུམ་གྱི་མཎྜལ་རྒྱས་པ་ཀུན་མཁྱེན་

ཀློང་ཆེན་པའི་ཞལ་གསུངས་བླ་མ་ཡང་ཐིག་ཡིད་བཞིན་ནོར་བུའི་ལུགས་སམ།
ཡང་ན་འགྲོ་བའི་མགོན་པོ་ཆོས་རྒྱལ་འཕགས་པའི་ལུགས་ཚོམ་བུ་སོ་བདུན་མ་གང་
རུང་སྔོན་དུ་འབུལ་ན་ཡོངས་གྲགས་ཀྱི་ཕྱག་ལེན་ལྟར་བྱ། རང་ལུགས་སྐུ་གསུམ་
མཎྜལ་ལ། དང་པོ་ཐུན་མོང་སྤྲུལ་སྐུའི་ཞིང་ཁམས་འབུལ་བ་ནི། ཨོཾ་ཨཱཿཧཱུྃཞེས། དྲི་
བཟང་གིས་ཆུས་མཎྜལ་གྱི་སྟེང་ཁྱབ་པར་བྱུགས་ཤིང༌། ལྕགས་རི་ཡོད་ན་དགོད།
ཚོམ་བུ་དབུས་དང་ཕྱོགས་བཞི་མཚམས་བཞི་དང་དགུ་བཀོད་ལ། སྟོང་གསུམ་
འཇིག་རྟེན་བྱེ་བ་ཕྲག་བརྒྱའི་ཞིང༔ རིན་ཆེན་སྣ་བདུན་ལྷ་མིའི་འབྱོར་བས་གཏམས༔
བདག་ལུས་ལོངས་སྤྱོད་བཅས་པ་ཡོངས་འབུལ་གྱིས༔ ཆོས་ཀྱི་འཁོར་ལོས་སྒྱུར་
བའི་སྲིད་ཐོབ་ཤོག༔ ཞེས་གླིང་བཞི་ཚངས་རིས་ཀྱི་ལྷ་གནས་དང་བཅས་པ་དེ་
གཅིག་ཏུ་བརྩིས་ནས། དེ་འདྲ་བ་སྟོང་སོང་བའི་ཚེ་སྟོང་དང་པོ་སྤྱི་ཕུད་ཀྱི་འཇིག་
རྟེན་ཞེས་བྱ། སྟོང་སྤྱི་ཕུད་ཀྱི་འཇིག་རྟེན་ན། གླིང་བཞི་པའི་འཇིག་རྟེན་སྟོང་ཡོད་པ་
དེ་གཅིག་ཏུ་བརྩིས་ཏེ། དེ་འདྲ་བའི་སྤྱི་ཕུད་ཀྱི་འཇིག་རྟེན་སྟོང་སོང་བའི་ཚེ། སྟོང་
གཉིས་པ་བར་མའི་འཇིག་རྟེན་ཞེས་བྱ། སྟོང་གཉིས་པ་བར་མའི་འཇིག་རྟེན་དེ་
གཅིག་ཏུ་བརྩིས་ནས། དེ་འདྲ་བ་སྟོང་སོང་བའི་ཚེ། སྟོང་གསུམ་གྱི་སྟོང་ཆེན་པོའི་
འཇིག་རྟེན་དུ་འདོད་ལ། དེས་ན་གླིང་བཞི་འཇིག་རྟེན་གྱི་ཁམས་བྱེ་བ་ཕྲག་བརྒྱ་
ཞེས་ཁྱོན་དུང་ཕྱུར་བཅུ་ཡོད་པ་ནི་སངས་རྒྱས་སྤྲུལ་སྐུ་གཅིག་གི་འདུལ་ཞིང་ཡིན།
དེ་ལྟ་བུའི་ཞིང་ཁམས་གྲངས་མེད་བསམ་གྱིས་མི་ཁྱབ་པ་དག་ན་ལྷ་དང་མིའི་ཡོ་བྱད་
དམ་པ་རྒྱལ་སྲིད་རིན་པོ་ཆེ་སྣ་བདུན་བཀྲ་ཤིས་པའི་རྫ་ས་རྟགས་བརྒྱད། ཉེ་བའི་
རིན་ཆེན་བདུན།
བྱང་ཆུབ་སེམས་དཔའི་ཐུགས་བསྐྱེད་ལས་བྱུང་བའི་དཔག་བསམ་གྱི་ཤིང་དང༌།
གཏེར་གྱི་བུམ་པ་བཟང་པོ། ཡིད་བཞིན་གྱི་ནོར་བུ། ནད་གསོས་ཀྱི་སྨན། འཆི་མེད་
བཅུད་ལེན་གྱི་བདུད་རྩི། གཞན་ཡང་སྨན་དང་ཤིང་གི་སྐྱེད་མོས་ཚལ་མང་པོ། རིན་
པོ་ཆེའི་བྱ་རིགས་དང་རི་དྭགས་ཀྱི་ཚོགས་མཛེས་ཤིང་ཡིད་དུ་འོང་བ་དུ་མ་སོགས

ལྷ་དང་མི་ལས་འདས་པ་དང་མ་འདས་པའི་བཀོད་པ་བློས་དཔོག་པར་དཀའ་བ་
བདག་པོས་ཡོངས་སུ་བཟུང་བ་དང་མ་བཟུང་པའི་མཆོད་འོས་ཇི་སྙེད་ཡོད་པ་དེ་དག་
ཐམས་ཅད་དང་། དེའི་སྟེང་དུ་རང་གི་ལུས་ལོངས་སྤྱོད་མངའ་རིས་ཕུན་ཚོགས་དང་
བཅས་པ་མདོར་ན་འཛིན་སེམས་ཀྱིས་གཅེས་དགུར་བཟུང་བ་ཐམས་ཅད་སེར་སྣ་
འཇུར་གེགས་ཀྱིས་མ་བཅིངས་པར་མ་ལུས་ཤིང་ལུས་པ་མེད་པ་དུས་གསུམ་གྱི་དགེ་
ཚོགས་དང་བཅས་པ་ཐམས་ཅད་བློས་བླངས་ནས་ཀུན་ཏུ་བཟང་པོའི་མཆོད་སྤྲིན་ལྟ་
བུར་དམིགས་ཏེ་བླ་མ་སྤྲུལ་སྐུའི་ལྷ་ཚོགས་ལ་ལྟོས་མེད་དུ་འབུལ་བ་ནི་བདག་
འཛིན་གྱི་གཉེན་པོ་ཐུན་མོང་སྤྲུལ་སྒའི་མཎྜལ། གཉིས་པ་ལོངས་སྐའི་ཞིང་ཁམས་
འབུལ་བ་ནི། ཡོད་ན་ལྕགས་རི་གཉིས་པ་འགོད། ཚོམ་བུ་དབུས་དང་ཕྱོགས་བཞི་
དང་ལྔ་བཀོད་དེ། འོག་མིན་བདེ་ཆེན་སྟུག་པོ་བཀོད་པའི་ཞིང༔ ངེས་པ་ལྔ་ལྡན་
རིགས་ལྔའི་ཚོམ་བུ་ཅན༔ འདོད་ཡོན་མཆོད་པའི་སྤྲིན་ཕུང་བསམ་ཡས་པ༔ ཕུལ་
བས་ལོངས་སྐུའི་ཞིང་ལ་སྤྱོད་པར་ཤོག༔ ཅེས། དེའི་སྟེང་གི་ནམ་མཁར་ཐུན་མིན་
ལོངས་སྐུའི་མཎྜལ་རང་སྣང་འོག་མིན་སྟུག་པོ་བཀོད་པའི་ཞིང་ཁམས་ཡེ་ཤེས་རིན་
པོ་ཆེའི་གཞལ་མེད་ཁང་སྐུ་དང་ཞིང་ཁམས་ཡེ་ནས་ལྷུན་གྱིས་གྲུབ་པ་ལ་སྒེག་སོགས་
འདོད་ཡོན་གྱི་ལྷ་མོ་གྲངས་མེད་པས་སྤྲས་པ་བློས་དཔོག་པར་དཀའ་བ། བླ་མ་
ལོངས་སྐུའི་ལྷ་ཚོགས་ལ་དུས་རྟག་པ་རྒྱུན་གྱི་འཁོར་ལོར་འབུལ་བར་དམིགས་པ་
ནི༑ ཐུན་མིན་ལོངས་སྐུའི་མཎྜལ། གསུམ་པ་འོད་གསལ་རྡོ་རྗེ་སྙིང་པོའི་ཞིང་
ཁམས་འབུལ་བ་ནི། ཡོད་ན་ལྕགས་རི་གསུམ་པ་བཞག་ལ་ཚོམ་བུ་གཅིག་བཀོད་དེ།
སྣང་སྲིད་རྣམ་དག་གཞོན་ནུ་བུམ་པའི་སྐུ༔ ཐུགས་རྗེ་མ་འགགས་ཆོས་ཉིད་རོལ་
པའི་རྒྱན༔ སྐུ་དང་ཐིག་ལེའི་འཛིན་པ་རྣམ་དག་ཞིང༔ ཕུལ་བས་ཆོས་སྐུའི་ཞིང་ལ་
སྤྱོད་པར་ཤོག༔ ཅེས།
དེའི་སྟེང་གི་དབྱིངས་ལ་ཁྱད་པར་ཆོས་སྐུའི་མཎྜལ་སྐྱེ་མེད་གདོད་མའི་གཞི་ལ་
འགགས་མེད་འོད་གསལ་གྱི་སྣང་ཆ་རིག་པ་ཚད་ཕེབས་ཀྱི་ཚོམ་བུར་བཀོད་པ་སྟེ།

དེ་ལྟར་གོ་སླ་བའི་ཕྱིར་ཙམ་དང་སྤྲོས་པ་ཙམ་ལ་ཚིག་མཚམས་སོ་སོར་དམིགས་རིམ་
དང་ཚོམ་བུ་བཀོད་ཚུལ་བཞག་པ་ཡིན་གྱིས། དོན་སྐུ་གསུམ་གྱི་ཞིང་འབུལ་བྱ་
འབུལ་བྱེད་ཀྱི་དམིགས་པའི་བྱེ་བྲག་རྣམས་སོ་སོར་མི་བྱེད་པར། རྒྱ་ཆད་ཕྱོགས་
ལྷུང་དང་བྲལ་བའི་རང་སྣང་གི་ཞིང་ཁམས་སྟེང་འོག་སོགས་ཀྱིས་གཞལ་བྱ་མ་
དམིགས་པར་དེ་དག་གི་རྡུལ་ཕྲ་རབ་རེ་རེའི་ཁོངས་སུ་རྡུལ་དེ་སྙེད་ཀྱི་ཞིང་ཁམས་
ཡངས་དོག་མེད་ཅིང་ཅིར་ཡང་འཆར་བའི་ཆོས་ཉིད་རང་ཤར་ལྷུན་གྱིས་གྲུབ་པ་
བསམ་གྱིས་མི་ཁྱབ་པའི་རྣམ་པ་ཐམས་ཅད་པའི་ཚུལ་ཁོང་དུ་ཆུད་པའི་ངང་ནས་
མོས་གུས་གདུང་བ་དང་བཅས་པས་ཕུལ་དགོས་ལ། ལས་དང་པོ་ལྷོངས་སུ་མ་གྱུར་
པ་དག་གི་ཆོས་དབྱིངས་བསམ་མི་ཁྱབ་པའི་ཞིང་ཁམས་སྐུ་གསུམ་གྱི་བཀོད་པ་ཇི་
ལྟར་ཡོད་པ་དེ་ལྟར་དུ་འབུལ་སྙམ་པའི་འདུན་པའི་ངེས་ཤེས་གལ་ཆེ། གང་ལྟར་
བདག་གཞན་སེམས་ཅན་ཐམས་ཅད་ཀྱི་ཚོགས་གཉིས་རྫོགས། སྒྲིབ་གཉིས་བྱང༌།
ཉམས་དང་རྟོགས་པའི་ཡོན་ཏན་ཁྱད་པར་ཅན་རྒྱུད་ལ་སྐྱེས། མཐར་ཐུག་སྐུ་གསུམ་
གྱི་ཞིང་ཁམས་རྒྱ་མཚོར་ལོངས་སྤྱད་དུ་གསོལ་སྙམ་པའི་མོས་གུས་བྱ། མཐར་
མཎྜལ་ཚོགས་ཞིང་དང་བཅས་པ་འོད་དུ་ཞུ་ནས་རང་ལ་ཐིམ་པས་ཚེ་བསོད་དཔལ་
འབྱོར་ཡེ་ཤེས་དར་ཞིང་རྒྱས་པར་བསམ་ལ་མ་བཅོས་ཡེ་གྲོལ་གྱི་ངང་དུ་ཅི་གནས་
སུ་བཞག སླར་བཟང་པོ་སྤྱོད་པ་སོགས་བསྔོ་སྨོན་གྱིས་རྒྱས་གདབ་པའོ། །
གྲངས་གསོག་སྐབས་དཀའ་ཚེགས་ཁྱད་དུ་བསད་དེ་སྤྲོ་སེམས་དང་ལྡན་པའི་བརྩོན་
འགྲུས་དང་ལེ་ལོ་སོགས་ལ་བཟོད་པའི་སྒོ་ནས་རབ་རང་གཞུང་ལྟར་སྐུ་གསུམ་
མཎྜལ་ཁོ་ནའམ། བསྡུ་ན་ས་གཞི་སྤོས་ཆུས་སོགས། ཚོམ་བུ་བདུན་མ་གསོག ཐུན་
མགོར་རྒྱས་པ་གང་རུང་རེ་བྱ། དམ་པ་གསུམ་གྱི་རྩིས་ཟིན་པ་གལ་ཆེ་བ་ནི་ཐམས་
ཅད་ལ་འདྲའོ།།རང་ལ་འབྱོར་བ་ཡོད་ན་ནས་འབྲས་སོགས་དྲི་བཟང་གི་ཆུས་
སྦགས་ནས་ཁ་དོག་སེར་པོ་བྱ་སྟེ་མཆོད་འབྲུ་རྙིང་པ་ཡང་ཟློས་མི་བྱ་ཞིང་གསར་པ་
ཁོ་ནས་འབུལ་ལ། རྙིང་བ་རྣམས་བྱ་བྱེའུ་དང་སྤྱང་ལོང་སོགས་ལ་སྦྱིན་པར་གཏོང་

བའམ། རྟེན་དྲུང་དུ་སྤུངས་ཏེ་འཇོག་པ་གང་རུང་ལས་རང་གིས་བདག་ཏུ་བཟུང་
ནས་ལོངས་མི་སྤྱད། དེ་ཙམ་མ་འབྱོར་ན་ཡང་ཅི་འབྱོར་བའི་ཚོད་དུ་མཆོད་འབྲུ་བརྗེ།
དེ་ཡང་མ་འབྱོར་ན་འབུལ་ཐེབས་གཅིག་གིས་མཆོད་འབྲུ་ཡང་ཡང་ཕུལ་ཀྱང་རུང༌།
གང་ལྟར་བསམ་པ་དག་པ་དང་ཅི་འབྱོར་གྱི་དངོས་པོ་གཙང་ཞིང་ཡིད་དུ་འོང་བ་
ཞིག་ཅིས་ཀྱང་དགོས། ངེས་པར་དངོས་འབྱོར་གྱི་ཆ་རྐྱེན་མི་འཛོམ་པ་དང༌། འཛོམ་
ཀྱང་མི་སྤྲོ་བའི་དུས་དམིགས་གནད་དང་ལྡན་པས་ཏིང་ངེ་འཛིན་གྱི་སྒོ་ནས་འབུལ་
བ་སོགས་ཚོགས་བསགས་པའི་ཐབས་ལ་འབད་པ་ནི་ལམ་གྱི་གནས་སྐབས་ཐམས་
ཅད་དུ་འདོར་དུ་མི་རུང་བའི་ཉམས་ལེན་ཡིན། གསུམ་པ་ཕན་ཡོན་ནི། ཚེ་འདིར་ཅི་
བསམ་འགྲུབ། མཐར་ཐུག་མཆོག་གི་དངོས་གྲུབ་ཐོབ་པ་ནི། ཚོགས་གཉིས་རྫོགས་
པའི་འབྲས་བུ་མ་ནོར་བ་ཡིན་པས་བསོད་ནམས་དང་ཡེ་ཤེས་ཀྱི་ཚོགས་མ་རྫོགས་
པར་སངས་རྒྱས་སྐུ་གཉིས་ཀྱི་འབྲས་བུ་ཐོབ་ཐབས་མེད་པ་སྔར་ཡང་བསྟན་ལ།
མགོན་པོ་ཀླུ་སྒྲུབ་ཀྱི་ཞལ་ནས་ཀྱང༌། དགེ་བ་འདི་ཡིས་སྐྱེ་བོ་ཀུན། །བསོད་ནམས་
ཡེ་ཤེས་ཚོགས་རྫོགས་ཤིང༌། །བསོད་ནམས་ཡེ་ཤེས་ལས་བྱུང་བའི། །དམ་པ་སྐུ་
གཉིས་ཐོབ་པར་ཤོག །ཅེས་པ་ལྟར། དམིགས་བཅས་བསོད་ནམས་ཀྱི་ཚོགས
རྫོགས་པས་གཟུགས་སྐུ་དམ་པ་དང༌། དམིགས་མེད་ཡེ་ཤེས་ཀྱི་ཚོགས་རྫོགས་པས་
ཆོས་སྐུ་དམ་པ་ཐོབ་པ་ཡིན་ནོ། །
རྒྱལ་བའི་སྲས་པོ་བྱང་ཆུབ་སེམས་དཔའ་རྣམས་ནི་ཚོགས་བསགས་དང༌། སྒྲིབ་སྦྱོང་
གང་བྱེད་ཀྱང༌། ནམ་མཁའི་མཐས་ཁྱབ་པའི་སེམས་ཅན་གྱི་དོན་དུ་བྱེད་པ་ཉག་
གཅིག་ཡིན་པས། རང་གི་ཚེ་འདིའི་ཆེད་དུ་སྒྲུབ་པ་ལྟ་ཡང་ཅི་སྨོས། རང་དོན་དུ་
རྫོགས་པའི་སངས་རྒྱས་ཀྱི་གོ་འཕང་ཐོབ་པར་འདོད་ཀྱང་ཐེག་པ་ཆེན་པོའི་ལམ་
དང་འགལ་ན། ཚོགས་བསགས་སྒྲིབ་སྦྱོང་གང་བྱེད་ཀྱང་སེམས་ཅན་གྱི་དོན་དུ་
དམིགས་པ་ལས། རང་འདོད་ཀྱི་བློ་དང་མ་འདྲེས་པ་ཞིག་གལ་ཆེའོ། །དེ་ལྟར་བྱས་
ན་རང་དོན་དང་ཚེ་འདིའི་བདེ་སྐྱིད་སོགས་མི་འདོད་ཀྱང་ཞར་ལ་འབྱུང་སྟེ། མེ་

འབུད་པའི་ཞར་ལ་དུ་བ་འབྱུང་བ་དང༌། ནས་བཏབ་པས་སོག་མ་ཞར་ལ་འབྱུང་བ་
ལྟར་ཡིན་པས་ན། རང་དོན་ཆེད་གཉེར་གྱི་བློ་ནི་སྤང་བར་བྱའོ། །ཚོགས་བསགས་
པ་མཎྜལ་གྱི་ཁྲིད་ཀྱི་རིམ་པའོ། །།ལྔ་པ་བདུད་བཞི་ཅིག་ཅར་དུ་བཅོམ་པ་ཀུ་སཱ་
ལིའི་ཚོགས་བསགས་ནི། སྤྱིར་སེམས་ཉིད་ངལ་བསོ་ནས་བླ་མའི་རྣལ་འབྱོར་དང་
འབྲེལ་བར་ལུས་ཀྱི་མཆོད་པ་འབྱུང་ཡང༌། སྐབས་སུ་བབ་པ་ཕྱག་སྲོལ་བཞིན་
མཎྜལ་གྱི་ཡན་ལག་ཏུ་འདིར་འཆད་པར་བྱ་ལ། དེ་ཡང་ཀུ་སཱ་ལི་ཞེས་པ་ནི་སྤྲང་པོ་
སྟེ། བྱ་བཏང་རི་ཁྲོད་པ་ལྟ་བུ་ཚོགས་བསགས་པའི་ལོངས་སྤྱོད་གཞན་མི་རྙེད་པ་
རྣམས་དང་། བདག་འཛིན་བཙན་ཐབས་སུ་གཅོད་པར་འདོད་པས་རང་ལུས་མཆོད་
སྦྱིན་བྱ་བ་ཡིན་ཏེ། ལོངས་སྤྱོད་ཀྱི་དངོས་པོ་གཞན་བརྒྱ་སྟོང་མཆོད་སྦྱིན་བྱས་པ་
ལས་འདི་ཁྱད་དུ་འཕགས་ཤིང་ཕན་ཡོན་ཚད་མེད་དེ། ཇི་སྐད་དུ། རྟ་དང་གླང་པོ་
བརྒྱ་འགྱུར་ཡིན། །ཁུ་དང་ཆུང་མ་སྟོང་འགྱུར་ཡིན། །ལུས་ཀྱི་མཆོད་སྤྲིན་འབུམ་
འགྱུར་ཡིན། །ཞེས་པ་ལྟར། བདག་གི་གཅེས་པར་འཛིན་པའི་གཙོ་བོ་ལུས་འདི་
ཡིན་པས་ལུས་མཆོད་སྦྱིན་ཙམ་དུ་མ་ཟད་བདག་འཛིན་གྱི་འཁྲི་བ་བཙན་ཐབས་སུ་
གཅོད་པའི་ཐབས་ཀྱང་ཡིན་ཅིང་བྱ་སླ་ལ་ཆོད་ཆེ་བའི་གནད་ཀྱི་གདམས་པ་ཟབ་མོ་
ཉམས་སུ་ལེན་པ་ལ། མདུན་མཁར་རིན་པོ་ཆེ་ཁྲི་རྐང་དར་ཟབ་འབོལ་བརྩེགས་
སོགས་རབ་ཏུ་མཛེས་པའི་སྟེང་དུ་ཞིང་ལྤགས་ཀྱི་གདན་ལ་དྲིན་ཆེན་རྩ་བའི་བླ་མ་དེ་
ཉིད་ཧེ་རུ་ཀ་པ་རྣལ་འབྱོར་སྤྱོད་པའི་ཆས་ཅན་ཕྱག་གཡས་ཐོད་པའི་ཌཱ་མ་རུ་འཁྲོལ་
སྟབས་དང་གཡོན་བྷན་ཐོད་བཅུད་ལྡན་དཀུར་བརྟེན་ཚུལ་ཞབས་རོལ་སྟབས་སུ་
བཞུགས་པའི་འཁོར་དུ་བརྒྱུད་གསུམ་རིག་པ་འཛིན་པ་རྣམས་དང་སངས་རྒྱས་དང་
བྱང་སེམས། ཡི་དམ་སྒྱུ་འཕྲུལ་ཞི་བ་དང་ཁྲོ་བོ་གནས་ཡུལ་ལྷན་སྐྱེས་ཀྱི་མ་མོ་
མཁའ་འགྲོ་སྟེ་སྲིད་ཞུའི་མགྲོན་དང༌།
ཡེ་ཤེས་དང་ལས་ལས་གྲུབ་པའི་དཔའ་བོ་མཁའ་འགྲོ་ཆོས་སྐྱོང་དམ་ཅན་མགོན་པོ་
ཡོན་ཏན་གྱི་མགྲོན་རྣམས་ཀྱིས་ཡོངས་སུ་བསྐོར་བ། འོག་ཏུ་དུས་གསུམ་གྱི་ཕ་མར་

གྱུར་པའི་འགྲོ་བ་རིགས་དྲུག་སྙིང་རྗེ་མགྲོན། སྔོན་ལས་འཕྲལ་རྐྱེན་གྱི་གནོད་བྱེད་
ལོག་འདྲེན་གདོན་བགེགས། ཁྱད་པར་དུ་དུག་གསུམ་རང་ཁར་ཤོར་བའི་ཕོ་གདོན་
རྒྱལ་པོ། མོ་གདོན་བསེན་མོ། ཀླུ་གདོན་ས་བདག་སོགས་བུ་ལོན་ལན་ཆགས་ཀྱི་
མགྲོན་རྣམས་དང༌། གཞན་ཡང་ཁས་ཞན་དབང་ཆུང་གློ་བུར་དུ་ལྷགས་པའི་མགྲོན་
ལྷག་མ་ལ་རེ་བ་རྣམས་དང་བཅས་པ་སྐད་ཅིག་གིས་གསལ་བཏབ་ལ། ནང་བདག་
ཏུ་འཛིན་བྱེད་ཡུལ་ཅན་སེམས་ཀྱིས་ཕྱི་འཁྲུལ་སྣང་ཟག་བཅས་ཀྱི་ཕུང་པོ་སོགས་
བདག་ཏུ་བཟུང་ནས་འཆི་མེད་གཉུག་མའི་ཡེ་ཤེས་ལ་སྒྲིབ་པར་བྱེད་པའི་ལམ་གྱི་
བར་ཆད་ཚེ་འདིར་ཞེན་པ་ལྷ་བུའི་བདུད་བཙན་ཐབས་སུ་གཅོད་པའི་ཕྱིར། རང་གི་
སེམས་རྣམ་པར་ཤེས་པ་དེ་ཉིད་ཐིག་ལེ་དཀར་པོ་སྲན་མ་ཙམ་པ་ཞིག་གསལ་ལ།
ཕཊ༔ཅེས་བརྗོད་པ་དང་ཆབ་གཅིག་དབུ་མའི་ལམ་བརྒྱུད་དེ་ཚངས་བུག་ནས་རྒྱངས་
སེ་ཐོན་པའི་མོད་ལ་རོ་དེ་གན་རྐྱལ་དུ་ལིང་ངེར་འགྱེལ་ཏེ་རྣམ་ཤེས་དབྱིངས་སུ་
ཐིམ་པར་དམིགས་ལ། དབྱིངས་རིག་དབྱེར་མེད་ཀྱི་ངང་དུ་དལ་ཅིག་བཞག་པས་
འཆི་བདག་གི་བདུད་བཅོམ། སླར་རིག་གདངས་ཆུ་ལས་ཉ་ལྡང་བའི་ཚུལ་གྱིས་རང་
བྱུང་ཡེ་ཤེས་ཀྱི་མཁའ་འགྲོ་ཁྲོས་མ་མཐིང་ནག་དར་དང་རུས་པའི་ཕྱག་རྒྱ་ལྔས་
བརྒྱན་པ། སྤྱི་བོར་ཕག་ཞལ་གྱིས་མཚན་པ་ཅན་དུ་གསལ་བའི་ཕྱག་གཡས་ཉོན་
མོངས་སྐྱེ་ཤིའི་བདུད་རྩད་ནས་གཅོད་ཙིང་འཇོམས་བྱེད་ཡེ་ཤེས་གསུམ་མཚོན་གྱི་
གྲི་གུག་ནམ་མཁར་འཕྱར་བས། ངར་འཛིན་ཕུང་པོའི་བདུད་རོ་དེ་ཉིད་ཀྱི་ཐོད་པ་
སྨིན་མཚམས་ནས་བྲལ་ཏེ། ཕྱག་གཡོན་པ་ལས་བྱེད་ཀྱི་མཁའ་འགྲོ་མའི་ཚུལ་གྱིས་
སྟོང་གསུམ་དང་མཉམ་པའི་ཐོད་པ་དེ་ཉིད་བླངས་ནས། སྐུ་གསུམ་མཚོན་པའི་མི་
མགོའི་སྒྱེད་པུ་རི་རབ་ཙམ་གསུམ་གྱི་ཁར་བཞག་པར་དམིགས་ལ།
ལུས་གཅེས་འཛིན་བོར་བས་ལྷ་བདུད་ཆོམ༔ སེམས་ཚངས་པའི་སྒོ་ནས་དབྱིངས་ལ་
ཐོན༔ འཆི་བདག་གི་བདུད་བཅོམ་ཁྲོས་མར་གྱུར༔ གཡས་ཉོན་མོངས་བདུད་བཅོམ་
གྲི་གུག་གིས༔ གཟུགས་ཕུང་པོའི་བདུད་བཅོམ་ཐོད་པ་བྲེགས༔ གཡོན་ལས་བྱེད་

ཚུལ་གྱིས་བྷནྡྷ་ཐོགས༔ སྐུ་གསུམ་གྱི་མི་མགོའི་སྒྱེད་པུར་བཞགནང་སྟོང་གསུམ་
གང་བའི་བམ་རོ་དེ༔ ཞེས་སླར་ཕྱག་གི་གྲི་གུག་གིས་རོ་དེ་ཉིད་ལ་རེག་པ་ཙམ་གྱིས་
རྡོ་ཁབ་ལེན་གྱིས་ལྕགས་རྡུལ་བླངས་པ་ལྟར་ལེན་ཏེ་ཐོད་པའི་ནང་དུ་བསྐྱུར་བ། ད་
ལྟའི་ལུས་འདི་ལྟ་བུ་མ་ཡིན་པར་རབ་ཏུ་ཆེ་བ་སྟོང་གསུམ་དང་མཉམ་པ།ཚོ་ཞིང་
སྣུམ་པ་མཛེས་ཤིང་ཡིད་དུ་འོང་བ་སྲིད་ན་རིན་ཐང་བྲལ་བ་ཞིག་ཏུ་གྱུར་པ་དེ་ཉིད་
ལ་སླར་ཡང་ཕྱག་གི་གྲི་གུག་ཚད་ཙམ་བྱས་པས་དུམ་བུར་སིལ་བུར་གཏུབ་ནས་
སྤུངས་པར་བསམ་ལ། ཨ་ཐུང་དང་ཧཾ་ཡིག་གིས་བདུད་རྩིར་བཞུ༔ འབྲུ་གསུམ་གྱི་
ནུས་པས་སྦྱངས་སྤེལ་བསྒྱུར༔ ཞེས་ཐོད་པའི་འོག་ཏུ་སྒྱེད་པུ་གསུམ་གྱི་སུམ་མདོར་
ཤེས་རབ་ཀྱི་རང་བཞིན་ཨ་{དམར་པོའམ་ཌ་ལོག་གང་རུང་། མཆན།} ཐུང་ལས་ཡེ་ཤེས་
ཀྱི་མེ་བདེ་དྲོད་ཀྱི་རྣམ་པ་ཅན་འུ་རུ་རུ་འབར་བས་ཐོད་པའི་ནང་གི་ཤ་རུས་ཁོལ།
རླངས་པ་སྟེང་གི་ཐབས་བདེ་བ་ཆེན་པོ་རང་བཞིན་ཧཾ་ཡིག་དཀར་པོ་མགོ་ཐུར་བསྟན་
དུ་གནས་པ་ལ་ཕོག་པས་བདུད་རྩིའི་རྒྱུན་འཛག་སྟེ་ཞུ་ཞིང་ཁོལ། ཨོཾ་བརྗོད་པས་
བདག་ཁྲོས་མའི་ཐུགས་ཀ་ནས་ཨོཾ་ཡིག་དཀར་པོ་དཔག་ཏུ་མེད་པ་འཕྲོས་ཏེ་ཐིམ་
པས་མ་དག་པའི་དངོས་པོ་ཐམས་ཅད་རླངས་པ་སྔོ་དམར་གྱི་རྣམ་པར་ཕྱིར་ཐོན་ཏེ་
སྦྱངས། ཨཱཿ {དམར། མཆན།} བརྗོད་ཅིང་འཕྲོས་པས་ཡེ་ཤེས་ཀྱི་བདུད་རྩི་བསམ་
གྱིས་མི་ཁྱབ་པར་སྤེལ། ཧཱུྃ{མཐིང༌། མཆན།} བརྗོད་ཅིང་འཕྲོས་པས་ངོ་བོ་ཡེ་ཤེས་
ཀྱི་བདུད་རྩི་ལ་རྣམ་པ།
ཁ་དོག་དཀར་པོ་ཟླ་ཞུན་ལྟ་བུ་སྤྲིས་མ་དམར་སེར་གུར་གུམ་གྱི་ཁུ་བ་ལྟ་བུས་ཁྱབ་
པ་རབ་ཏུ་མཛེས་ཤིང་མཐོང་བ་ཙམ་གྱིས་ཡིད་འཕྲོག་པ། དྲི་འཇིག་རྟེན་ན་བཟང་
༴ ཞིང་ངད་པ་དང་ལྡན་པ་ཇི་སྙེད་ཡོད་པ་ཐམས་ཅད་གཅིག་ཏུ་བསྡུས་པ་ལྟ་བུ་ཚོར་བ་
ཙམ་གྱིས་གདུག་པའི་བསམ་སྦྱོར་ཐམས་ཅད་ཞི་ཞིང་ལུས་སེམས་བདེ་བས་ཚིམ་པ།
རོ་ཁ་མངར་སྐྱུར་བ་ལན་ཚྭ་སོགས་འཇིག་རྟེན་གྱི་རོ་བཅུད་ནུས་པ་ཐམས་ཅད་
གཅིག་ཏུ་བསྡུས་པ་ལྟ་བུ་མྱང་བ་ཙམ་གྱིས་ཟག་མེད་བདེ་བའི་ཟས་ཀྱིས་འཚོ་བ།

ནུས་པས་མཆོད་ཡུལ་ལྷ་ཚོགས་ཀུན་གྱི་སྐུ་གསུང་ཐུགས་ཀྱི་དགྱེས་པ་སྐོང་བ་སྦྱིན་
ཡུལ་ལྷ་སྲིན་སྡེ་བརྒྱད་ཀྱི་གདུག་རྩུབ་དང་སྡུག་བསྔལ་ཞི་ནས་བྱང་ཆུབ་ཀྱི་སེམས་
རིན་པོ་ཆེ་རྒྱུད་ལ་སྐྱེ་བར་བྱེད་པ། རིགས་དྲུག་སོ་སོའི་ལས་སྣང་གི་སྡུག་བསྔལ་
ཐམས་ཅད་དང་བྲལ་ཏེ་འདི་ཕྱི་ཕན་བདེ་ལ་སྦྱོར་བ། བགེགས་རིགས་ལན་ཆགས་
ཀྱི་བདག་པོ་རྣམས་ཀྱི་ལན་ཆགས་ཤ་འཁོན་ཐམས་ཅད་བྱང་ནས་གནས་སྐབས་
བདེ་སྐྱིད་ཕུན་སུམ་ཚོགས་པ་དང༌། མཐར་ཐུག་སངས་རྒྱས་ཀྱི་གོ་འཕང་ལ་སྦྱོར་བ།
ལྷག་མར་དབང་བའི་མགྲོན། ཞ་བོ་རྫུ་འཕྲུལ་གྱི་རྐང་པ། ལོང་བ་ཤེས་རབ་ཀྱི་མིག
འོན་པ་ཆོས་ཉིད་ཀྱི་སྒྲ། ཕོངས་པ་འདོད་ཡོན་གྱི་གཏེར་དང་ལྡན་པར་བྱེད་པའི་ཟག་
མེད་ཡེ་ཤེས་ཀྱི་བདུད་རྩི་འདོད་རྒུ་ཡིད་བཞིན་གྱི་སྤྲིན་ཕུང་ཟད་མི་ཤེས་པའི་རང་
བཞིན་དུ་གྱུར་པར་བསམ་ལ། ཨོཾ་ཨཱཿ་ཧཱུཾ། ཞེས་མང་དུ་བརྗོད་ཅིང་རང་ཉིད་ཁྲོས་
མའི་ཐུགས་ཀ་ནས་མཆོད་པའི་ལྷ་མོ་རིན་པོ་ཆེའི་སྣོད་སྣ་ཚོགས་དང་བྷན་ཐོད་
ཐོགས་པ་ཉི་རྡུལ་ལྟ་བུ་དཔག་ཏུ་མེད་པ་སྤྲོས་ཏེ། བདུད་རྩིའི་ཕུད་ཀྱིས་དཀོན་
མཆོག་སྲི་ཞུའི་མགྲོན་ལ་གུས་པའི་ཚུལ་གྱིས་མཆོད་ཅིང༌།
བླ་མ་དང་སངས་རྒྱས་བྱང་སེམས་རྣམས་ཀྱི་ལྗགས་རྡོ་རྗེ་རྩེ་ལྔ་པ་སྤྲུ་གུ་ཅན་དང༌།
ཡི་དམ་དང་མཁའ་འགྲོའི་ལྷ་ཚོགས་ཀྱི་རང་རང་གི་རིགས་དང་མཚུངས་པའི་འཁོར་
ལོ་རྡོ་རྗེ། རིན་ཆེན་པདྨ་རྒྱ་གྲམ་སོགས་ཀྱིས་མཚན་པའི་ལྗགས་དང༌། ཡོན་ཏན་གྱི་
མགྲོན་ཡེ་ཤེས་པའི་ཆོས་སྐྱོང་ཕོ་རྒྱུད་རྣམས་ཀྱི་ལྗགས་རལ་གྲི་དང༌། མོ་རྒྱུད་རྣམས་
ཀྱི་ལྗགས་གྲི་གུག་གི་རྣམ་པ། གཏེར་སྲུང་དམ་ཅན་གཞི་བདག་དང་བཅས་པའི་
ལྗགས་ཉི་ཟེར་གྱི་རྣམ་པའི་སྤུ་གུས་བདུད་རྩིའི་བཅུད་དྲངས་ཤིང་གསོལ་བས་
ཐུགས་རྒྱུད་ཟག་མེད་བདེ་བས་ཚིམ་ཏེ་བདག་གཞན་སེམས་ཅན་ཐམས་ཅད་ཀྱི་
ཚོགས་གཉིས་རྫོགས། སྒྲིབ་གཉིས་བྱང༌། མཆོག་དང་ཐུན་མོང་གི་དངོས་གྲུབ་ཐོབ།
ཡོན་ཏན་མགྲོན་གྱིས་སྔོན་གྱི་ཐ་ཚིག་རྗེས་སུ་དྲན་ནས་ཅི་འདོད་པའི་སྡོང་གྲོགས་
དང་ཕྲིན་ལས་སྒྲུབ་པར་བསམ། མར་མགྲོན་རྣམས་ལ་སྣོད་ཡེ་ཤེས་ཀྱི་ཀ་པཱ་ལར་

བཅུད་ཟག་མེད་ཀྱི་བདུད་རྩིས་གང་བ་རེ་རེ་བཞིན་སྦྱིན་པའམ། ཡང་ན་ཐོད་པས་
བདུད་རྩི་བཅུས་ནས་འཐོར་བས་ཆར་བབས་པ་ལྟར་འཕང་མེད་དུ་སྦྱིན་པས་ཐམས་
ཅད་མཉེས་ཤིང་ཚིམ། སོ་སོའི་ལས་སྣང་གི་སྡུག་བསྔལ་དང་བྲལ། ལུས་སེམས་
བདེ་བས་གང༌། བུ་ལོན་ལན་ཆགས་ཤ་འཁོན་ཐམས་ཅད་བྱང༌། བྱང་ཆུབ་ཀྱི་
སེམས་རིན་པོ་ཆེ་རྒྱུད་ལ་ལྷང་ངེར་སྐྱེས་པར་བསམ་པ་རྣམས་ནི་བདུད་རྩི་དཀར་
འགྱེད་ཀྱི་དམིགས་པའོ། །ཡང་ཁྲ་འགྱེད་དམིགས་བསལ་སྤྲོ་ན། ངོ་བོ་ཡེ་ཤེས་ཀྱི་
བདུད་རྩི་ལ་རྣམ་པ་འདོད་རྒུའི་ལོངས་སྤྱོད་གང་ལ་ཅི་འདོད་སོ་སོའི་སྤྱོད་ཡུལ་དུ་དེ་
ལྟར་འཆར་བའི་ནམ་མཁའ་མཛོད་ཀྱི་འཁོར་ལོའི་སྤྲིན་ཆེན་པོར་སླར་བསྒྱུར་ནས་
མགྲོན་བཞི་ལ་འབུལ་ཞིང་སྦྱིན་པས། རང་གཞན་ཐམས་ཅད་ཀྱི་ཚོགས་གཉིས་
རྫོགས་སྒྲིབ་གཉིས་དག སྐུ་གཉིས་མངོན་དུ་གྱུར་པར་མོས། གང་ལྟར་ཡང་གཞུང་
ཚིག་དམིགས་བསལ་དངོས་བསྟན་ལྟར། ཁྱད་པར་དུ་བཙན་དང་། རྒྱལ་འགོང་།
དམ་སྲི་མོ་འདྲེ་བསེན་མོ། ཆེ་འདྲེ་ཆུང་སྲི་སོགས་གནོད་བྱེད་གདུག་པ་ཅན་གྱི་
ཚོགས་དང༌། ལྷག་མའི་མགྲོན་བཅས་ལ་ཟས་གོས་ནོར་ཕྱུགས་གནས་མལ།
མཁར་ཁང་། ཁྱོ་ཤུག་བཞོན་པ་ལ་སོགས་སོ་སོའི་གང་འདོད་ཀྱི་ལོངས་སྤྱོད་གཅིག་
ལས་དུ་མར་འཆར་བ་དང་གཞན་ཡང་རྒྱུ་གཏི་མུག་གིས་བསྐྱེད་པའི་ཀླུ་དང་ས་
བདག་རྣམས་ལ།
ནེའུ་སེང་དང་མེ་ཏོག་སྣ་ཚོགས་དང་ལྗོན་ཤིང་སྣ་ཚོགས་པའི་སྐྱེད་མོས་ཚལ་མང་པོ་
ཆུ་རྟ་སོགས་དཀོར་ནོར། རིན་པོ་ཆེའི་བང་མཛོད་མང་པོ། ནད་གསོས་ཀྱི་ཀླུ་སྨན་
སྣ་ཚོགས། ངང་ངུར་སོགས་ཆུ་བྱའི་རིགས་གྱུར། རིན་པོ་ཆེའི་ཁང་བཟང་མང་པོ་
མདོར་ན་གང་འདོད་ཀྱི་ལོངས་སྤྱོད་དང༌། ཤ་ཁྲག་རུས་པ་བདུད་རྩིའི་ཕུང་པོར་
དམིགས་ནས་སྦྱིན་པས་ཟད་མེད་དུ་ལོངས་སྤྱོད་ཐམས་ཅད་དགའ་ཞིང་ཚིམ། ལན་
ཆགས་དང་བུ་ལོན་སོད། ལུས་ཀྱི་ནད་དང་སེམས་ཀྱི་སྡུག་བསྔལ་གནོད་ཅིང་
གདུག་པའི་བསམ་པ་ངན་པ་ཐམས་ཅད་ཞི། བདེ་སྐྱིད་ཀྱི་སྣང་བ་རྒྱས། བྱང་ཆུབ་

ཀྱི་སེམས་རིན་པོ་ཆེ་བཅོས་མ་མ་ཡིན་པ་རྒྱུད་ལ་སྐྱེས། ལུས་འཇའ་ཚོན་གྱི་སྐུ་དང༌།
སེམས་ཀྱི་འཁྲུལ་རྟོག་ཐམས་ཅད་ཆོས་སྐུའི་དབྱིངས་སུ་ནུབ་ནས་གནས་འགྱུར་བར་
བསམ། དེ་ལྟར་རིམ་ཅན་དང༌། དམིགས་པས་ཆུན་ན། ངོ་བོ་བདུད་རྩི་ལ་རྣམ་པ་
གོང་སྨོས་ལྟར་དམིགས་པ་གཅིག་གིས་དཀར་འགྱེད། ཁྲ་འགྱེད། དམར་འགྱེད་
གསུམ་ག་ཚང་པར་བྱས་ནས་འབྲུ་གསུམ་དང༌། ཕཊཿའཇམ་ཞིང་རིང་པ་བརྗོད་ལ།
སྐབས་སུ་ཕཊཿ∶དྲག་ལ་ཐུང་བ་བརྗོད་དེ་བྱ་བྱེད་ཀྱི་རྟོག་ཚོགས་དབྱིངས་སུ་ལ་བཟླ།
ཡང༌། སྔར་ལྟར་ལན་གྲངས་དམིགས་པ་བྱ་ལ་རིག་རྩལ་སྦྱང༌། གང་ལྟར་མཐར།
ཕཊཿཅེས། མཆོད་བྱ་དང་མཆོད་ཡུལ་སོགས་གཟུང་འཛིན་གྱི་རྟོག་ཚོགས་ཐམས་
ཅད་རང་བཞིན་གྱིས་མ་གྲུབ་པའི་སེམས་ཀྱི་གཤིས་ལུགས་འོད་གསལ་རྫོགས་པ་
ཆེན་པོའི་དབྱིངས་སུ་སྦྱངས་ཤིང་འཁོར་གསུམ་གྱི་མཚན་མ་དང་བྲལ་བའི་ངང་ནས།
ཡར་མཆོད་ཡུལ་མགྲོན་གྱི་ཐུགས་དམ་བསྐངས༔ ཚོགས་རྫོགས་ནས་མཆོག་ཐུན་
དངོས་གྲུབ་ཐོབ༔ མར་འཁོར་བའི་མགྲོན་མཉེས་ལན་ཆགས་བྱང༔ ཁྱད་པར་དུ་
གནོད་བྱེད་བགེགས་རིགས་ཚིམས༔ ནད་གདོན་དང་བར་ཆད་དབྱིངས་སུ་ཞི༔ རྐྱེན་
ངན་དང་བདག་འཛིན་རྡུལ་དུ་བརླགས༔ མཐར་མཆོད་བྱ་དང་མཆོད་ཡུལ་མ་ལུས་
ཀུན༔ གཤིས་རྫོགས་པ་ཆེན་པོར་མ་བཅོས་ཨཱཿ དེ་ལྟར་རང་གི་བློ་དང་མཚམས་
པས་བསགས་སྦྱངས་འདི་ལ་ནན་ཏན་དུ་བྱས་ན་ཚོགས་གཉིས་རྫོགས། གོམས་ན་
ནད་གདོན་རྐྱེན་ངན་གྱི་ལམ་ཁྱེར་གཞན་ལ་ལྟོས་མི་དགོས་པ་འདི་ཁོ་ནས་ཆོག་པས།
དམིགས་པའི་སྤྲོས་པ་མ་ཅིག་གི་གཅོད་ཀྱི་མན་ངག་དང༌། སྤྲོས་མེད་རང་ལུགས་
གསང་གཅོད་རྡོ་རྗེ་ལམ་བསྟན་གཞན་ཐུན་མོང་བློ་སྦྱངས་སོགས་རང་རྒྱུད་ལ་གང་
འབྱོར་ཉམས་སུ་ལེན་ཅིང་ལམ་ཁྱེར་བྱེ་བྲག་བླ་མའི་ཞལ་ལས་ཤེས་པར་བྱའོ། །ཀུ་
སཱ་ལའི་ཚོགས་གསོག་པའི་ཁྲིད་ཀྱི་རིམ་པའོ།། །།
དྲུག་པ་རྟོགས་པའི་ཡེ་ཤེས་རྒྱུད་ལ་བསྐྱེད་པའི་ཐབས་ཐམས་ཅད་ཀྱི་མཐར་ཐུག
བྱིན་རླབས་ཀྱི་འཇུག་སྒོ་ལམ་ཟབ་མོ་བླ་མའི་རྣལ་འབྱོར་གྱི་ཁྲིད་ལ་གསུམ། དང་པོ་

ལའང༌། བླ་མ་བསྟེན་ཚུལ། ཚུལ་བཞིན་བསྟེན་པའི་ཕན་ཡོན་གཉིས་ལས། དང་པོ་
བསྟེན་ཚུལ་ནི། གང་ཟག་ཚེ་འདིར་གྲོལ་བར་འདོད་པའི་རིགས་ཅན་སྐལ་ལྡན་
རྣམས་ཀྱིས་བསྟེན་བྱ། བརྒྱུད་པའི་བྱིན་རླབས་དང་ལྡན་པའི་ཚེ་རབས་ཀྱི་བླ་མ་རྙེད་
ན་རབ། མིན་ཀྱང་རང་གིས་ཡིད་ཆེས་ཤིང་ཁུང་བཙུན་པ་ཞིག་ལ་བསྟེན། དེ་ཡང་
བསྟེན་ལོ་ཙམ་མ་ཡིན་པར་ཡོན་ཏན་གྱི་ངོས་ནས་སངས་རྒྱས་དང་མཉམ་ལ།བཀའ་
དྲིན་ནི་སངས་རྒྱས་སྟོང་ལས་ཀྱང་ལྷག་སྙམ་པའི་ངེས་ཤེས་ཀྱི་དད་པ་བརྟན་པོ་དག་
སྣང་དང་བཅས་པས་མཉེས་པ་གསུམ་གྱི་སྒོ་ནས་བསྟེན་དགོས། གཉིས་པ་ཚུལ་
བཞིན་བསྟེན་པའི་ཕན་ཡོན་ནི། སྤྱིར་གསང་སྔགས་རྡོ་རྗེ་ཐེག་པའི་ལམ་གྱི་སྙིང་པོ་
བླ་མའི་རྣལ་འབྱོར་སྒོམ་པ་ཁོ་ན་ཡིན་པ་རྒྱུད་སྡེ་ཐམས་ཅད་ཞལ་མཐུན་པས།
གཞན་བསྐྱེད་རྫོགས་བསྒོམ་པ་ལས་ཀྱང་ལྷག་པར་གསུངས་ཏེ། རྒྱུད་ལས། གང་
གིས་བསྐལ་པ་བྱེ་བ་རུ། །ལྷ་སྐུ་འབུམ་ཕྲག་བསྒོམ་པ་བས། །བླ་མ་སྐད་ཅིག་དྲན་པ་
མཆོག །ཞེས་སོ། །ཁྱད་པར་རང་བཞིན་རྫོགས་པ་ཆེན་པོ་སྙིང་ཐིག་རྡོ་རྗེ་སྙིང་པོའི་
ཐེག་པ་འདིའི་ལུགས་ལ།
ཐེག་པ་འོག་མ་ལྟར་རྟོག་དཔྱོད་དང་གཏན་ཚིགས་ལ་སོགས་ཐོས་བསམ་གྱི་སྒོ་ནས་
ཟབ་མོའི་དོན་གཏན་ལ་འབེབ་པ་ཡང་མ་གསུངས། རྒྱུད་སྡེ་འོག་མ་ལྟར་ཐུན་མོང་
གི་དངོས་གྲུབ་ལ་བརྟེན་ནས་མཐར་ཐུག་མཆོག་ལ་སྦྱོར་བ་ཡང་མ་གསུངས། རྒྱུད་
སྡེ་གོང་མ་གཞན་ལྟར་དབང་གསུམ་པའི་དཔེའི་ཡེ་ཤེས་ལ་བརྟེན་ནས་དོན་གྱི་ཡེ་
ཤེས་ངོ་སྤྲོད་རྩལ་དུ་བཏོན་པ་ཡང་མ་གསུངས། བརྒྱུད་པ་གསེར་གྱི་ཉག་ཐག་ལ་
དམ་སེལ་གྱི་གཡས་མ་གོས་པའི་རྟོགས་པ་མཆོག་ལྡན་གྱི་བླ་མ་ཁོ་ན་ལ། སངས་
རྒྱས་དངོས་ཀྱི་འདུ་ཤེས་བཞག གང་གསུང་ཚད་མར་འཛིན་ཅིང་ཞབས་ཏོག་རྣམ་
པ་གསུམ་བསགས་སྦྱང་གི་སྙིང་པོར་བཟུང་ནས་ཅི་འགྲུབ་ལ་འབད་པ་བསྐྱེད་དེ།
སྙིང་ཁུང་རུས་པའི་གཏིང་ནས་ཡིད་ཁྱེད་ཤེས་ཀྱི་མོས་གུས་དྲག་པོས་གསོལ་བ་
འདེབས་པ་ཁོ་ནས་མཐུས་དཔེར་ན་སྤྲ་བ་སྐམ་ཐག་ཆོད་པ་མེ་ཤེལ་དང་འཕྲད་པ་
་

ལྟར་སྐད་ཅིག་གིས་བྱིན་རླབས་འཕོ་བའི་སྟོབས་ཀྱིས་རྟོགས་པ་བཙན་ཐབས་སུ་
རྒྱུད་ལ་སྐྱེ་བར་བཞེད་པ་ཡིན་པས་རྒྱུ་མཚན་ཤེས་པ་གལ་ཆེ་སྟེ། དཔལ་ས་ར་ཧས།
བླ་མས་སྨྲས་པ་གང་གི་སྙིང་ཞུགས་པ། །ལག་པའི་མཐིལ་ན་གནས་པའི་གཏེར་
མཐོང་འདྲ། །ཞེས་དང༌། དེ་བཞིན་ཀུན་མཁྱེན་ཆོས་ཀྱི་རྒྱལ་པོས་སྒྱུ་མ་
ལས་ཀྱང་བསྐྱེད་རིམ་དང་རྫོགས་རིམ་སྒོམ་པ་ལ་སོགས་པ་རྣམས་ནི། རང་རང་གི་
ལམ་ངོ་བོ་དེས་མི་གྲོལ་ཏེ། དེ་ཡང་སྤྱོད་པ་དང་བོགས་འདོན་སོགས་ལ་བརྟེན་པ་
ཡིན། བླ་མའི་རྣལ་འབྱོར་ནི་རང་གི་ངོ་བོ་འདི་ཁོ་ནས་གནས་ལུགས་ཀྱི་རྟོགས་པ་
རྒྱུད་ལ་སྐྱེས་ཏེ་གྲོལ་བ་ཡིན་པས་ན། ལམ་ཐམས་ཅད་ལ་བླ་མའི་རྣལ་འབྱོར་ཟབ་
པ་ཡིན་གསུངས་པ་དང༌། དམ་ཚིག་བཀོད་པ་ལས། མཚན་དང་དཔེ་བྱད་ལྡན་པའི་
ལྷ། །བསྐལ་པ་འབུམ་དུ་བསྒོམ་པ་བས། །བླ་མ་སྐད་ཅིག་དྲན་པ་མཆོག །བསྙེན་
སྒྲུབ་བཟླས་པ་ས་ཡ་བས། །བླ་མའི་གསོལ་འདེབས་ལན་གཅིག་མཆོག །ཞེས་དང༌།
ཨ་ཏི་བཀོད་པ་ཆེན་པོ་ལས། དྲིན་དང་ལྡན་པའི་བླ་མ་དེ། །སྤྱི་བོའི་གཙུག་གམ་
སྙིང་གི་དཀྱིལ། །ཡན་ལག་མཐིལ་དུ་གང་སྒོམ་པ། །སངས་རྒྱས་སྟོང་གི་དངོས་
གྲུབ་ཀྱང༌། །གང་ཟག་དེ་ཡིས་འཛིན་པར་འགྱུར། །ཞེས་སོགས་མདོ་རྒྱུད་ཀྱི་ལུང་
མང་ལ། རིག་འཛིན་འཇིགས་མེད་གླིང་པའི་ཞལ་སྔ་ནས་ཀྱང༌།
ཁོ་བོས་ཀྱང་རྒྱལ་བ་གཉིས་{ཀློང་ཆེན་པ། མཆན།} པའི་གསུང་རབ་མཐོང་ནས་སངས་
རྒྱས་དངོས་ཀྱི་འདུ་ཤེས་བཅོས་མ་མ་ཡིན་པ་རྒྱད་ལ་སྐྱེས་ཏེ་ཕུར་ཚུགས་སུ་གསོལ་
བ་བཏབ་པས། ཡེ་ཤེས་ཀྱི་སྐུས་རྗེས་སུ་བཟུང་སྟེ། རང་བྱུང་གི་རྟོགས་པ་རྒྱུད་ལ་
སྐྱེས། དུས་དེ་ནས་བཟུང་སྟེ་ཞུ་བ་པོ་བརྒྱ་ཕྲག་ཐལ་བ་ལ་ཁྲིད་བཏབ་པ་ཡིན་ཏེ།
བརྩོན་འགྲུས་{རེ་དོགས་འཛིན་པ་དང་བཅས་པ། མཆན།} ཅན་འཇིག་རྟེན་པའི་བསམ་
གཏན་ལས་ན་མ་འཕར། ཤེས་རབ་ཅན་རྟོག་དཔྱོད་{གཉིས་འཛིན་བླང་དོར་གྱི་ཡིད་
དཔྱོད་ཅན། མཆན།} ཀྱི་ཕྱོགས་སུ་གོལ། དོན་དམ་པའི་རྟོགས་ཚུལ་མོས་གུས་ཀྱིས་
སྲང་ལ་ཐེབ་པ་ཤ་སྟག་བྱུང་ངོ༌། །ཞེས་པ་ལྟར། འདི་ལས་ལྷག་པའི་ཟབ་ལམ་ནི་

ཐེག་པ་རིམ་པ་དགུའི་ཆོས་ཞལ་བསྡུར་ཀྱང་མི་རྙེད་པས་མིང་དུ་སྔོན་འགྲོར་བཏགས་
ཀྱང༌།དོན་དུ་དངོས་གཞིའི་ལམ་ཐམས་ཅད་ཀྱི་གནད་འགགས་མཐར་ཐུག་ཡིན་
པས། དུས་དང་རྣམ་པ་ཀུན་ཏུ་འདི་ཁོ་ན་ལ་ཉམས་ལེན་གྱི་མཐིལ་བཅོལ་ན།
ཉམས་ལེན་གཞན་ཅི་ཡང་མེད་ཀྱང་རུང་བས་སྙིང་ཐག་པ་ནས་འབད་པ་ཅི་ནས་
ཀྱང་གལ་ཆེ། རྩ་བའི་གཉིས་པ་དངོས་གཞི་ཉམས་སུ་ལེན་པ་ལའང་གཉིས།
ཚོགས་ཞིང་གསལ་གདབ་པ། ཡན་ལག་བདུན་པས་ཚོགས་བསགས་པའོ། །དང་པོ་
ནི༑ ཨེ་མ་ཧོ༔ རང་སྣང་ལྷུན་གྲུབ་དག་པ་རབ་འབྱམས་ཞིང༔ བཀོད་པ་རབ་
རྫོགས་ཟངས་མདོག་དཔལ་རིའི་དབུས༔ ཞེས་ཞིང་ཁམས་སྦྱོང་བ་བློ་སྟོབས་ཆེན་
པོའི་སྤྱོད་ཡུལ་ཡིན་པས་སྣང་བས་གར་ཁྱབ་ཐམས་ཅད་དཔལ་རི་པདྨ་འོད་ཀྱི་ཕོ་
ཕྲང་བཀོད་པ་ཚད་མེད་པ་མཚན་ཉིད་ཐམས་ཅད་ཡོངས་སུ་རྫོགས་པར་གསལ་
བའི་དབུས་སུ། རང་ཉིད་རྗེ་བཙུན་རྡོ་རྗེ་རྣལ་འབྱོར་མ༔ ཞལ་གཅིག་ཕྱག་གཉིས་
དམར་གསལ་གྲི་ཐོད་འཛིན༔ ཞབས་གཉིས་དོར་སྟབས་སྤྱན་གསུམ་ནམ་མཁར་
གཟིགས༔ ཞེས། རང་ཉིད་དབང་གི་སྣོད་དུ་རུང་བ་དང༌། བདེ་སྟོང་གི་ཡེ་ཤེས་
བསྐྱེད་པ་དང་། རྗེས་སུ་འཛིན་པའི་རྟེན་འབྲེལ་གྱི་ཁྱད་པར་ལས། པད་ཉིའི་གདན་
གྱི་སྟེང་དུ།
ངོ་བོ་མཁའ་འགྲོ་ཡེ་ཤེས་མཚོ་རྒྱལ་ཡིན་པ་ལ། རྣམ་པ་རྗེ་བཙུན་{རྡོ་རྗེ་ཕག་མོ་དམར་
མོ་གྲི་ཐོད་འཛིན་པ་ཞབས་དོར་སྟབས་ཅན་བསྐྱེད་ཀྱང་ཆོག མཆན།}རྡོ་རྗེ་རྣལ་འབྱོར་མ་སྐུ་
མདོག་དམར་མོ་ཞལ་གཅིག་ཕྱག་གཉིས་སྤྱན་གསུམ་བླ་མའི་ཐུགས་ཀར་རིངས་བའི་
{དགའ་བས་བྲེལ་ལངས་པའི་ཚུལ། མཆན།}ཚུལ་གྱིས་གཟིགས་པ། ཕྱག་གཡས་མ་
རིག་གཏི་མུག་གཉིད་ལས་སློང་བྱེད་ཐོད་པའི་ཌཱ་མ་རུ་སྙན་གཡས་ཀྱི་ཐད་དུ་འཁྲོལ་
བ༑ གཡོན་དུག་གསུམ་རྩད་ནས་གཅོད་ཕྱིར་གྲི་གུག་དཀུར་བསྟེན་པ། སྐུ་གཅེར་
མོ་རུས་པའི་རྒྱན་དང་མེ་ཏོག་གི་ཆུན་འཕྱང་ཅན་སྣང་ལ་རང་བཞིན་མེད་པ་མཁའ་
ལས་འཇའ་ཚོན་ཤར་བ་ལྟ་བུ་ཞིག་བསྒོམ། སྤྱི་བོར་པདྨ་འབུམ་བརྡལ་ཉི་ཟླའི་

སྟེང༔ ཞེས། དེའི་སྤྱི་བོར་སོར་བཞིའི་ཚད་ཙམ་གྱི་མདུན་མཁར་རིན་པོ་ཆེ་སྣ་
ཚོགས་ལས་གྲུབ་པའི་པདྨ་འདབ་མ་འབུམ་ལྡན་ཟེའུ་འབྲུ་དམར་སེར་གྱི་ཕྲེང་བས་
ཡོངས་སུ་བསྐོར་བའི་དབུས་སུ་སྲིད་ཞིའི་དྭངས་བཅུད་ཐབས་ཤེས་དབྱེར་མེད་
མཚོན་པའི་ཉི་ཟླའི་གདན་རབ་ཏུ་མཛེས་ཤིང་ཡིད་འཕྲོག་པའི་སྟེང་དུ། སྐྱབས་གནས་
ཀུན་འདུས་རྩ་བའི་བླ་མ་དང༔ དབྱེར་མེད་མཚོ་སྐྱེས་རྡོ་རྗེ་སྤྲུལ་པའི་སྐུ༔ དཀར་
དམར་མདངས་ལྡན་གཞོན་ནུའི་ཤ་ཚུགས་ཅན༔ ཕོད་ཁ་ཆོས་གོས་ཟབ་བེར་འདུང་
མ་གསོལ༔ ཞེས། ངོ་བོ་དཔལ་ལྡན་རྩ་བའི་བླ་མ་ཡིན་པ་ལ། རྣམ་པ་ཨོ་རྒྱན་རྡོ་རྗེ་
འཆང་སྐུ་མདོག་དཀར་ལ་དམར་བའི་མདངས་ཆགས་པ་དཔེར་ན་དུང་ལ་ཕོ་ཚོས་
བརྐུས་པ་ལྟ་བུ་ཁྲོ་འཛུམ་གྱི་ཉམས་ཅན་སྤྱན་གཉིས་ལྟ་སྟངས་ཧྲིག་གེར་གཟིགས་པ།
སྐུ་ལ་ནང་དུ་བྱང་སེམས་ཐེག་པ་རྫོགས་པའི་རྟགས་རྡོ་རྗེའི་གསང་གོས་དཀར་པོ་
དང་འདུང་མ་དམར་པོ། སྔགས་ཀྱི་ཐེག་པ་རྫོགས་པའི་རྟགས་སུ་ཕོད་ཆེན་མཐིང་ག
སོ་ཐར་གྱི་ཐེག་པ་རྫོགས་པའི་རྟགས་ཆོས་གོས་དམར་པོ་གསེར་གྱི་ཧ་རི་ཅན། ཐེག་
པ་ཐམས་ཅད་ཡོངས་སུ་རྫོགས་པའི་རྟགས་ཟ་འོག་བེར་ཆེན་དབང་གི་མདོག་ཅན་
རྣམས་བརྩེགས་མར་གསོལ་བ། ཞལ་གཅིག་ཕྱག་གཉིས་རྒྱལ་པོ་རོལ་པའི་སྟབསཿ༔
ཞེས། ཞལ་གཅིག་ཕྱག་གཉིས་ཞབས་ལ་སག་ལྷམ་གསོལ་ཞིང་རྒྱལ་པོ་རོལ་པའི་
སྟབས་སུ་བཞུགས་པ། ཕྱག་གཡས་རྡོ་རྗེ་གཡོན་པས་ཐོད་བུམ་བསྣམས༔ ཞེས།
ཕྱག་གཡས་རིག་སྟོང་འགྱུར་བ་མེད་པའི་བརྡར་གསེར་གྱི་རྡོ་རྗེ་རྩེ་ལྔ་པ་ཐུགས་ཀར་
{གཏོད་ཚུལ་ཅན་སྒོམ་ཀྱང་འདྲ། མཆན།} སྣང་སྲིད་བསྡིགས་པའི་ཚུལ་གྱིས་འཛིན་ཅིང༌།
གཡོན་མཉམ་བཞག་གི་སྟེང་ན་སྣང་སྟོང་གཉིས་སུ་མེད་པའི་བརྡར་ཀ་པཱ་ལ་འཆི་
མེད་ཡེ་ཤེས་ཀྱི་བདུད་རྩིས་བཀང་བའི་དབུས་སུ་ཡོ་ག་ཚེའི་རིག་འཛིན་བརྙེས་པའི་
བརྡར་ཚེ་བུམ་དཔག་བསམ་ལྗོན་ཤིང་གི་ཁ་རྒྱན་ཅན་འཛིན་པ།
དབུ་ལ་འདབ་ལྡན་པདྨའི་མཉེན་ཞུ་གསོལ༔ ཞེས། སྤྱིར་ཨུ་རྒྱན་རིན་པོ་ཆེའི་དབུ་ཞྭ་
འདི་ལ་མི་འདྲ་བ་ལྔ་ཙམ་ཡོད་ཀྱང༌། སྐབས་འདིར་པདྨ་མཐོང་གྲོལ་ལམ་འདབ་

ལྡན་རིགས་ལྔ་གསོལ་བ། དེ་ཡང་བསྐྱེད་རྫོགས་ཟུང་འཇུག་མཚོན་པའི་ཕྱི་ནང་
རིམ་པ་གཉིས། སྐུ་གསུམ་མཚོན་པའི་ཡར་རྩེ་གསུམ། སྐུ་ལྔའི་འགྲོ་དོན་མཛད་
པའི་མཚོན་ཁ་དོག་ལྔ། ཐབས་དང་ཤེས་རབ་མཚོན་པའི་ཉི་མ་དང་ཟླ་བ། དམ་
ཚིག་ལ་མུ་མཐའ་མེད་པའི་མུ་ཁྱུད་མཐིང་ག ཏིང་ངེ་འཛིན་ལ་གཡོ་འགུལ་མེད་པའི་
རྡོ་རྗེའི་ཏོག ལྟ་བའི་ཡང་རྩེ་རྟོགས་ཤིང་སྒྲུབ་པ་མཐར་ཕྱིན་པའི་རྒོད་ཀྱི་རྩེ་སྒྲོས་
བརྒྱན་པ། མཆན་ཁུང་གཡོན་ན་བདེ་སྟོང་ཡུམ་མཆོག་མ༔ སྦས་པའི་ཚུལ་གྱིས་ཁ་
བྃ་རྩེ་གསུམ་བསྣམས༔ ཞེས། མཆན་གཡོན་ན་ཡུམ་ལྷ་ལྕམ་མཁའ་འགྲོའི་དབང་
ཕྱུག་སྦས་པའི་ཚུལ་གྱིས་ཁ་ཊཾ་འཛིན་པ། དེ་ཡང་ངོ་བོ་རང་བཞིན་ཐུགས་རྗེ་གསུམ་
མཚོན་པའི་ཡར་རྩེ་གསུམ། ཆོས་སྐུ་ལོངས་སྐུ་སྤྲུལ་སྐུ་གསུམ་མཚོན་པའི་ཐོད་པ་
སྐམ་རློན་རྙིད་གསུམ། ཐེག་རིམ་དགུ་མཚོན་པའི་རྭ་ལ་ལྕགས་ལོང་དགུ། ཡེ་ཤེས་
ལྔའི་མཚོན་དར་ཚོན་ལྔ། དུར་ཁྲོད་ཆེན་པོ་བརྒྱད་དུ་བརྟུལ་ཞུགས་ཀྱི་སྤྱོད་པ་མཛད་
དེ་མ་མོ་དང་མཁའ་འགྲོ་དབང་དུ་བསྡུས་པའི་བརྡར་ཤི་སྐྲ་དང་གསོན་སྐྲ་ལ་སོགས་
པས་བརྒྱན་པ་སྟེ་བརྡ་དོན་རྟགས་གསུམ་རྫོགས་པ། འཇའ་ཟེར་ཐིག་ལེ་འོད་ཕུང་
ཀློང་ན་བཞུགས༔ ཞེས། སྐུའི་མཚན་དཔེ་གཟི་འོད་ཀྱིས་ཞིང་ཁམས་ཐམས་ཅད་
སྣང་བར་བྱེད་ཅིང༌། ཐུགས་རྗེའི་རང་མདངས་འཇའ་ཚོན་གྱི་གུར་ཁང༌། ཐིག་ལེ་
དང་ཐིག་ཕྲན་མེར་མེར་ཤིག་ཤིག་ཏུ་གཡོ་བའི་དབུས་ན་སྤྲུལ་པ་ཡང་སྤྲུལ་ཉི་ཟེར་
གྱི་རྡལ་ལྟར་འཁྲིགས་པ་ཞིག་གསལ་བཏབ་། ཕྱི་འཁོར་འོད་ལྔའི་དྲྭ་བས་མཛེས་
པའི་ཀློང༔ ཞེས། དེའི་ཕྱི་རོལ་འོད་ལྔའི་དྲ་བ་མིག་མང་རིས་སུ་ཤར་བའི་ནང་
ཁོངས་འཇའ་འོད་ཟླུམ་འཁྱིལ་གྱི་དབུས་ན།
སྤྲུལ་པའི་རྗེ་འབངས་ཉི་ཤུ་རྩ་ལྔ་དང༔ རྒྱ་བོད་པཎ་གྲུབ་རིག་འཛིན་ཡི་དམ་ལྷ༔
མཁའ་འགྲོ་ཆོས་སྐྱོང་དམ་ཅན་སྤྲིན་ལྟར་གཏིབས༔ གསལ་སྟོང་མཉམ་གནས་ཆེན་
པོའི་ངང་དུ་གསལ༔ ཞེས་རྩ་བའི་བླ་མའི་ཐུགས་ཡེ་ཤེས་ཆེན་པོའི་རྣལ་རོལ་ལས་
ཤར་བའི་རྒྱ་བོད་ཀྱི་པཎ་གྲུབ་རིག་པ་འཛིན་པའི་ས་ལ་བཞུགས་པ་རྣམས་དང༌། རྒྱ་

གར་གྱི་མཆོག་གི་རིག་འཛིན་ཆེན་པོ་བརྒྱད། རྣལ་འབྱོར་གྱི་དབང་ཕྱུག་བརྒྱད་ཅུ་རྩ་
བཞི། བོད་ཀྱི་རྗེ་འབངས་ཆེན་པོ་ཉི་ཤུ་རྩ་ལྔ་སོགས། རྫོགས་ཆེན་བཀའ་གཏེར་
བརྒྱུད་པའི་བླ་མ་རྣམས་དང་། གཞན་ཡང་ཡི་དམ་རྒྱུད་སྡེ་དྲུག་གི་ལྷ་ཚོགས་དཔའ་
བོ་མཁའ་འགྲོ་ཆོས་སྐྱོང་དམ་ཅན་རྒྱ་མཚོའི་ཚོགས་བསམ་གྱིས་མི་ཁྱབ་པ་གསལ་
སྟོང་འཛིན་མེད་ཆུ་ཟླ་ལྟར་གཙོ་འཁོར་མཉམ་པ་ཉིད་ཀྱི་ཚུལ་དུ་ཐ་མལ་གྱི་སྣང་བ་
རང་འགགས་སུ་འགྲོ་བ་ཞིག་གསལ་གདབ་ལ་མོས་གུས་གདུང་དབྱངས་སྙན་པོས།
ཧཱུཾ། ཨོ་རྒྱན་ཡུལ་གྱི་ནུབ་བྱང་མཚམས༔ པདྨ་གེ་སར་སྡོང་པོ་ལ༔ ཡ་མཚན་མཆོག་
གི་དངོས་གྲུབ་བརྙེས༔ པདྨ་འབྱུང་གནས་ཞེས་སུ་གྲགས༔ འཁོར་དུ་མཁའ་འགྲོ་
མང་པོས་བསྐོར༔ ཁྱེད་ཀྱི་རྗེས་སུ་བདག་བསྒྲུབ་ཀྱིས༔ བྱིན་གྱིས་རློབ་ཕྱིར་
གཤེགས་སུ་གསོལ༔ གུ་རུ་པདྨ་སིདྡྷི་ཧཱུཾ༔ ཞེས་བརྗོད་པས་ཐུགས་{སྔོན་གྱི་ཞལ་བཞེས།
མཆན།} རྒྱུད་བསྐུལ་ཏེ། སྐུ་གསུམ་དག་པའི་ཞིང་དང་རྔ་ཡབ་དཔའ་རི་པདྨ་འོད་ཀྱི་
ཞིང་ཁམས་ན་བཞུགས་པའི་བརྒྱུད་གསུམ་རྩ་གསུམ་རྒྱ་མཚོའི་ཚོགས་དཔག་ཏུ་
མེད་པ། མཚོ་ལ་ཁ་བ་བབ་པ་ལྟར་སྤྱན་དྲངས་ནས་བདག་དང་ཚོགས་ཞིང་ལ་སིབ་
སིབ་ཐིམ་པར་མོས། གཉིས་པ་ཚོགས་བསགས་པའི་སྒོ་ཡན་ལག་བདུན་ནི། འདི་
ལྟར་རྡོ་རྗེ་ཐེག་པའི་ལམ་ཐབས་མང་ལ། དཀའ་བ་མེད་པ་དང་། དབང་པོ་རྣོན་
པོའི་སྤྱོད་ཡུལ་ཡིན་པས། སེམས་སྟོབས་ཆེན་པོས་ཚོགས་བསགས་པ་ལ་རྒྱུན་
ཆགས་སུ་བསླབ་པས་ཕ་རོལ་ཏུ་ཕྱིན་པའི་བསྐལ་པ་ཆེན་པོའི་ཚོགས་འདིར་སྐད་
ཅིག་མ་ལ་འདུམ་ནས་ཚེ་གཅིག་ལ་སོགས་པས་གྲོལ་བ་ཡིན་ལ། ཁྱད་པར་དུ་
གསང་བ་བླ་ན་མེད་པའི་ཚོགས་ཞིང་གི་རབ་དང་ཕུལ་དུ་གྱུར་པ་ཡང་རྡོ་རྗེ་སློབ་
དཔོན་ཉག་གཅིག་ཏུ་ངེས་པས་བླ་མའི་རྕལ་འབྱོར་དང་རྗེས་སུ་འབྲེལ་བར་འབྱུང་
བས་ན་གཞན་ལས་ཁྱད་པར་དུ་འཕགས་པ་ཡིན་ནོ། །
དེ་ལ་དང་པོ་ང་རྒྱལ་གྱི་གཉེན་པོ་ཕྱག་འཚལ་བའི་ཡན་ལག་ནི། ཧྲཱིཿ བདག་ལུས་
ཞིང་གི་རྡུལ་སྙེད་དུ༔ རྣམ་པར་འཕྲུལ་བས་ཕྱག་འཚལ་ལོ༔ ཞེས། སྤྱིར་ཕྱག་འཚལ་

ཞེས་པ་ན་མཿའི་སྒྲ་ལས་གུས་འདུད་ཀྱི་རྣམ་འགྱུར་ཡིན་པས་དེ་ལའང་ཡུལ་སོ་སོའི་
སྲོལ་མ་ངེས་ཀྱང༌། བདག་ཅག་གི་འཁོར་ལོའི་མགོན་པོ་རྣམ་གཉིས་ཀྱི་ཞལ་རྒྱུན་
ལྟར་ན། སྡིག་བཤགས་སྐབས་བརྐྱང་ཕྱག་དང༌། རྗེས་སུ་ཡི་རངས་སྐབས་ཡན་
ལག་ལྔ་ལྡན་གྱི་ཕྱག་འཚལ་དགོས་པར་གསུངས་པས། དེ་གཉིས་གང་ཡིན་ཡང་
དང་པོ་གུས་པའི་རྣམ་འགྱུར་སྙིང་ག་ནས་པདྨ་ཁ་འབུས་འདྲ་བའམ། གའུ་ཆུང་གི་
བརྟུལ་ཞུགས་ཞེས་ལག་གཉིས་ཐལ་མོ་སྦྱར་བའི་སོར་མོའི་རྩེ་རྣམས་སྤྲད་པའི་ཐལ་
མོ་གྲུ་བཞི་ལྟར་འོང་བ་མཐོང་བརྒྱུད་ལྟར་བྱ་དགོས་པ་ནི། ཡོན་ཏན་མཛོད་ལས།
བབ་ཅོལ་གོམས་པ་མིན་པའི་ལུས་བཏུད་ནས། །སྙིང་གར་གུས་བཅས་མངོན་རྟོགས་
ངོམས་པ་ལ། །མེ་ཏོག་དོག་པས་རབ་བཟུང་སྙིམ་པའི་སྣོད། །གའུ་ཆུང་གི་བརྟུལ་
ཞུགས་འཛིན་པ་ཡིན། །ཞེས་སོ། །དེ་ནས་སྤྱི་བོ་ཞེས་རང་གི་མགོའི་སྤྱི་གཙུག་སྤུ་
འཁྱིལ་ཡོད་ས་འདི་དང་། མགྲིན་པ་ཕྲག་པའི་དང་རུ་གྱེས་མཚམས། སྙིང་དཀར་
ནག་མཚམས་གསུམ་ཐལ་མོ་གཏུགས། ལུས་ཀྱི་མ་ལྔ་པོ་ནི། དཔྲལ་བ། ལག་
མཐིལ་གཉིས། པུས་མོའི་ལྷ་ང་གཉིས་ཏེ་ལྔ་པོ་སར་ཕབ་ནས་ཕྱག་འཚལ་བ་ལ་
ཡན་ལག་ལྔ་ལྡན་གྱི་ཕྱག་ཞེས་སོ། །སྤྱི་བོར་ཐལ་མོ་སྦྱར་དགོས་པའི་རྒྱུ་མཚན་ཅི་
ཡིན་ཞེ་ན། ཐར་པ་ཆེན་པོ་ཕྱོགས་སུ་རྒྱས་པའི་མདོ་ལས། པདྨ་ཁ་འབུས་ཕྱེས་འདྲ་
བ། །ལག་གཉིས་སྤྱི་བོར་ཐལ་སྦྱར་ཏེ། །ལུས་དཔག་མེད་པའི་སྤྲིན་ཚོགས་བཅས། །
ཕྱོགས་བཅུའི་སངས་རྒྱས་ལ་ཕྱག་འཚལ། །ཞེས་སོ། །
དེ་ལྟར་མ་ཡིན་པར་མི་དྲེད་ཀྱི་ལད་མོ་ལྟ་བུ་བབ་ཅོལ་དང་མ་གུས་པའི་སྒོ་ནས་ཕྱག་
འཚལ་ན། ཡུལ་ཁྱད་དུ་བསད་པའི་ཉེས་པ་ཡོད་ཚུལ་གསུངས་པས་དེས་ན་དད་
གུས་ཀྱི་བརྟུལ་ཞུགས་དང་ལྡན་པས་རང་གི་ལུས་དཔག་ཏུ་མེད་པར་སྤྲུལ་ནས།
སེམས་ཅན་ཐམས་ཅད་ཀྱིས་རང་དང་འཇུག་པ་གཅིག་པས་ལོ་ཡག་གི་སྙེ་མ་རླུང་
གིས་དེད་པ་ལྟར་དུས་གཅིག་ལ་ཕྱག་འཚལ་བར་དམིགས་ན་ཕྱག་དེ་སྙེད་ཀྱི་ཕན་
ཡོན་ཐོབ་ཅིང༌། དེ་མ་ཡིན་པར་ལུས་མི་བསྲང་བར་རྒུར་པོར་བྱ་བ་དང་། མགོ་ས

ལ་མི་གཏུགས་པ་དང༌། ཐལ་མོ་ལེགས་པར་མི་སྦྱར་བར་ལག་པ་ཡུག་ཙམ་བྱས་
ནས་ཕྱག་འཚལ་བ་རྣམས་ནི་ཕན་ཡོན་ཐོབ་མི་དགོས་ཉེས་པ་གསོག་བྱེད་ཡིན་པར་
དམ་པ་གོང་མ་རྣམས་ཀྱིས་གསུངས་པས་རྒྱུ་མཚན་ཤེས་པའི་སྒོ་ནས་ཉམས་སུ་བླང་
བར་བྱའོ། །གཉིས་པ་མཆོད་པ་འབུལ་བའི་ཡན་ལག་ནི། དངོས་བཤམས་ཡིད་
སྤྲུལ་ཏིང་འཛིན་མཐུས༔ སྣང་སྲིད་མཆོད་པའི་ཕྱག་རྒྱར་འབུལ༔ ཞེས་དངོས་སུ་
རང་གིས་ཀུན་སློང་བསམ་པ་རྣམ་པར་དག་པས་ཅི་འབྱོར་བའི་མཆོད་པ་རྒྱུ་བཟང་
སྤུས་གཙང་བཀོད་ལེགས་པ་སེར་སྣས་མ་བཅིངས་ཤིང་ཚུལ་འཆོས་སུ་མ་སོང་བ་
བཤམས་ལ་དམིགས་རྟེན་ཙམ་བྱས་ཏེ། ཡིད་ཀྱིས་ནམ་མཁའ་དང་ས་གཞི་ཐམས་
ཅད་བདག་པོས་ཡོངས་སུ་བཟུང་བ་དང་མ་བཟུང་བའི་ཕྱི་ནང་གསང་བའི་མཆོད་
པར་འོས་པའི་མཆོད་རྫས་གྲངས་ལས་འདས་པ་མཆོད་པའི་ལྷ་མོ་རྣམས་ཀྱིས་གླུ་
གར་གྱི་རྣམ་འགྱུར་དུ་མ་དང་བཅས་ཐོགས་ནས་མིག་འཕྲུལ་ལྟ་བུའི་ཡོངས་སུ་གང་
བ་དེ་དག་རེ་རེ་ལས་ཀྱང་དཔག་ཏུ་མེད་པའི་མཆོད་རྫས་ཀྱི་རྣམ་གྲངས་བསམ་གྱིས་
མི་ཁྱབ་པ་སྤྲོས་ཏེ་ཕྱོགས་བཅུའི་རྒྱལ་བ་སྲས་དང་བཅས་པ་ལ་དུས་ཇི་སྲིད་འཁོར་
བ་མ་སྟོང་གི་བར་དུ་མཆོད་པར་དམིགས་པ་ནི་འཕགས་པ་ཀུན་ཏུ་བཟང་པོའི་མཆོད་
པའི་སྤྲིན་ཕུང་ཞེས་བྱ་སྟེ། དེ་འདྲ་བ་རང་བློས་ཅི་ལྕོག་ཏུ་འབུལ་བ་དང་རྒྱུན་ཏུ་ཡང་
དངོས་འབྱོར་གྱི་མཆོད་པ་ཅི་ནུས་སུའང་འབད་དོ། །
གསུམ་པ་སྡིག་པ་བཤགས་པའི་ཡན་ལག་ནི། སྒོ་གསུམ་མི་དགེའི་ལས་རྣམས་ཀུན༔
འོད་གསལ་ཆོས་སྐུའི་ངང་དུ་བཤགས༔ ཞེས། དུས་འཁོར་བ་ཐོག་མ་མེད་པ་ནས་
ད་ལྟ་ལ་ཐུག་གི་བར་དུ་ཉོན་མོངས་པས་ཀུན་ནས་བསླང་བའི་ལུས་ངག་ཡིད་གསུམ་
གྱི་སྒོ་ནས་རང་བཞིན་གྱི་སྡིག་པ་མི་དགེ་བའི་ལས་གང་བསགས་དང༌། བཅས་པའི་
སྡིག་པ་སྡོམ་བསླབ་དམ་ཚིག་ཉམས་ཆག་གང་ཤོར་བ་ཐམས་ཅད་གནོང་འགྱོད་
དྲག་པོས་མཐོལ་ལོ་བཤགས་སོ། །སླན་ཆད་མི་བགྱིད་དོ་སྙམ་པའི་གཉེན་པོ་
སྟོབས་བཞིའི་དག་པ་དྲན་པའི་ངང་ནས་བཤགས་པས། སྡིག་སྒྲིབ་ཐམས་ཅད་རང་

གི་ལྕེ་ཐོག་ཏུ་ནག་ཕུང་གིས་འདུས་པ་ལ། ཚོགས་ཞིང་ལྷ་ཚོགས་ཀྱི་སྐུ་གསུང་ཐུགས་
ལས་འོད་ཟེར་བྱུང་སྟེ་ཕོག་མ་ཐག་ཉི་མས་མུན་པ་དེད་པ་ལྟར་སང་སང་དག་པར་
བསམས་ལ་ངེས་ཤེས་བསྐྱེད། མཐར་རང་རིག་འོད་གསལ་ཆོས་སྐུའི་ངང་དུ་ལ་
བཟླའོ། ། བཞི་པ་ཕྲག་དོག་གི་གཉེན་པོ་རྗེས་སུ་ཡི་རང་བའི་ཡན་ལག་ནི། བདེན་
པ་གཉིས་ཀྱིས་བསྡུས་པ་ཡི༔ དགེ་ཚོགས་ཀུན་ལ་རྗེས་ཡི་རང༔ ཞེས། རྒྱལ་བ་
རྣམས་ཀྱིས་སེམས་ཅན་གྱི་དོན་དུ་ཆོས་ཀྱི་འཁོར་ལོ་བསྐོར་བ་དང་། བྱང་ཆུབ་
སེམས་དཔའ་རྣམས་ཀྱི་མཛད་སྤྱོད་རླབས་པོ་ཆེ་དང༌། སེམས་ཅན་ཐམས་ཅད་ཀྱི་
བསོད་ནམས་དང་ཐར་པ་ཆ་མཐུན་གྱི་དགེ་བ་དང་བཅས་ཀུན་རྫོབ་དང་དོན་དམ་
གྱིས་བསྡུས་པའི་རང་གཞན་གྱི་དགེ་རྩ་ཐམས་ཅད་ལ་སྙིང་ཐག་པ་ནས་དགའ་བ་
ཆེན་པོས་རྗེས་སུ་ཡི་རང་བསྒོམ་པས་རང་གི་དགེ་བ་གོང་འཕེལ་དུ་འགྲོ་བ་དང༌།
མ་བྱས་ཤིང་བསགས་པའི་དགེ་བ་རླབས་པོ་ཆེར་འགྱུར་བ་སོགས་ཕན་ཡོན་ཚད་
མེད་པས་རྣམ་པ་ཀུན་ཏུ་གཅེས་སོ། །
ལྔ་པ་ཆོས་ཀྱི་འཁོར་ལོ་བསྐོར་བར་བསྐུལ་བའི་ཡན་ལག་ནི། རིགས་ཅན་གསུམ་
གྱི་གདུལ་བྱ་ལ། ཐེག་གསུམ་ཆོས་འཁོར་བསྐོར་བར་བསྐུལ༔ ཞེས། སངས་རྒྱས་
དང་བྱང་ཆུབ་སེམས་དཔའ་བླ་མ་དགེ་བའི་བཤེས་གཉེན་ལ་སོགས་པ་གཞན་དོན་
རླབས་པོ་ཆེ་ཁུར་བཟོད་པ་རྣམས། འགྲོ་བའི་ལོག་སྒྲུབ་དང་སྐྱོ་ངལ་གྱིས་ཐུགས་
སུན་ནས་ཆོས་མི་གསུངས་པར་ཞི་བདེར་གཞོལ་བ་དག་གི་དྲུང་དུ། བདག་ལུས་བྱེ་
བ་བརྒྱ་སྟོང་གྲངས་མེད་པར་སྤྲུལ་ནས། གསེར་གྱི་འཁོར་ལོ་དང་དུང་དཀར་པོ་
གཡས་འཁྱིལ་སོགས་ཕུལ་ནས་ཆོས་འཁོར་བསྐོར་བའི་གསོལ་བ་བཏབ་པས། ཕྱི་
ཀུན་འབྱུང་འདྲེན་པའི་ཐེག་པ་ཉན་ཐོས་རང་རྒྱལ་བྱང་སེམས་གསུམ། ནང་དཀའ་
ཐུབ་རིག་བྱེད་ཀྱི་ཐེག་པ་ཀྲི་ཡ་ཨུ་པ་ཡ་ཡོ་ག་གསུམ། གསང་བ་དབང་བསྒྱུར་
ཐབས་ཀྱི་ཐེག་པ་མ་ཧཱ་ཨ་ནུ་ཨ་ཏི་གསུམ་སྟེ། ཐེག་པ་གསུམ་ལ་ནང་གསེས་དགུར་
དབྱེ་བ་དེ་དག་གདུལ་བྱ་ཆོས་གང་གིས་འདུལ་བའི་ཆོས་ཀྱི་འཁོར་ལོ་བསྐོར་བར་

གསོལ་བ་བཏབ་པས་རང་རྒྱུད་ལ་བྱིན་རླབས་འཕོ་བའི་ཚུལ་དུ་ཆོས་འཁོར་བསྐོར་
ཏེ་དེ་ངེས་པར་གཟུང་བའི་མོས་པ་བརྟན་པོར་བྱའོ། །དྲུག་པ་མྱ་ངན་ལས་མི་འདའ་
བར་བཞུགས་པར་གསོལ་བ་འདེབས་པའི་ཡན་ལག་ནི། ཇི་སྲིད་འཁོར་བ་མ་
སྟོངས་པར༔ མྱ་ངན་མི་འདའ་བཞུགས་གསོལ་འདེབས༔ ཞེས་ཞིང་ཁམས་འདི་
དང་གཞན་དག་ཏུ་སངས་རྒྱས་བྱང་ཆུབ་སེམས་དཔའ་གང་དག་སེམས་ཅན་གྱི་དོན་
མཛད་ཟིན་ནས་མྱ་ངན་ལས་འདའ་བར་བཞེད་པ་དེ་དག་གི་མདུན་དུ། སྔོན་སྟོན་པ་
བཅོམ་ལྡན་འདས་ལ་དགེ་བསྙེན་ཙུནྡས་གསོལ་བ་བཏབ་པ་ལྟར། བདག་གིས་
གདུང་བའི་ཤུགས་དྲག་པོས་གང་སྐུ་མྱ་ངན་ལས་མི་འདའ་བར་གསོལ་བ་བཏབ་པས།
གསན་ཏེ་འཁོར་བ་མ་སྟོང་གི་བར་དུ་སེམས་ཅན་གྱི་དོན་དུ་གཟུགས་སྐུ་མངོན་སུམ་
པར་བཞུགས་པ་ཞལ་གྱིས་བཞེས་ནས་དངོས་སུ་བཞུགས་པར་བསམ་མོ། །བདུན་
པ་བསྔོ་བའི་ཡན་ལག་ནི། དུས་གསུམ་བསགས་པའི་དགེ་རྩ་ཀུན༔ བྱང་ཆུབ་ཆེན་
པོའི་རྒྱུ་རུ་བསྔོ༔ ཞེས་ཡན་ལག་དེ་དག་གིས་མཚོན་རང་གཞན་གྱི་དུས་གསུམ་
བསགས་པའི་དགེ་རྩ་ཐམས་ཅད་འཇམ་དཔལ་གཞོན་ནུས་ཡོངས་བསྔོ་ལྟར་དམིགས་
པ་མེད་པའི་ཤེས་རབ་ཀྱི་རྒྱས་བཏབ་སྟེ། བསྔོ་བ་ནི་དུས་དང་རྣམ་པ་ཐམས་ཅད་
དུ་དགེ་རྩ་ཆེ་ཕྲ་གང་བྱས་ཀྱི་མཇུག་ཏུ་ཉམས་སུ་བླང་དངོས། དེ་ལྟར་མ་བསྔོས་ན་
དགེ་བའི་རྩ་བ་གང་བསྒྲུབ་དེ་དགེ་འབྲས་ལན་ཅིག་སྨིན་ནས་ཟད་པར་འགྱུར་ལ།
མཐར་ཐུག་བྱང་ཆུབ་ཐོབ་པའི་རྒྱུར་བསྔོས་ན་དགེ་འབྲས་ལན་བརྒྱར་སྨིན་ཀྱང་དགེ་
རྩ་དེ་རྫོགས་པའི་སངས་རྒྱས་ཀྱི་གོ་འཕང་མ་ཐོབ་པར་མི་ཟད་ཅིང་གོང་ནས་གོང་
འཕེལ་དུ་འགྱུར་བ་ཡིན་ནོ། །
དེ་བཞིན་དུ་ཉན་ཐོས། རང་རྒྱལ་བྱང་ཆུབ་སེམས་དཔའ་གང་གི་གོ་འཕང་དོན་དུ་
གཉེར་བའམ། མངོན་མཐོ་ལྷ་མིའི་ལུས་རྟེན་ཐོབ་པར་འདོད་པ་དང་གཞན་ཡང་ཚེ་
རིང་བ་དང་གཟུགས་བཟང་བ་ལ་སོགས་པ་གནས་སྐབས་ཀྱི་འབྲས་བུ་གང་རུང་ལ་
དམིགས་ནས་དགེ་རྩ་ཞིག་བསྒྲུབ་ཀྱང་དེ་ཉིད་དེའི་ཆེད་དུ་བསྔོ་དགོས། ཇི་སྐད་དུ།

༧
བསྔོ་བ་མི་ཟད་ལམ་ཡིན་ཏེ། །སྤེལ་དང་བསྒྱུར་བའི་ཆོས་ཅན་ནོ། །ཞེས་སོ། །དེ་
ཡང་འཁོར་གསུམ་དམིགས་མེད་ཀྱི་བསྔོ་བ་མཚན་ཉིད་པ་སོ་སོའི་སྐྱེ་བོའི་ས་འདིར་
འོང་དཀའ་བས་ན། སྔོན་གྱི་སངས་རྒྱས་བྱང་ཆུབ་སེམས་དཔའ་དག་གིས་ཇི་ལྟར་
བསྔོས་པ་དེ་ལྟར་བསྔོའོ་སྙམ་ནས་བསྔོས་ན་འཁོར་གསུམ་ཡོངས་དག་གི་བསྔོ་བའི་
གོ་ཆོད་ལ། དགེ་རྩ་ཁ་ལོ་སྒྱུར་བྱེད་གོང་སྨོས་ལྟར་མཇུག་བསྔོ་བའི་རྒྱས་ཡོངས་སུ་
ཐེབས་པ་འདི་ཁོ་ནར་རག་ལས་པ་ཡིན་པས་ན་རྣམ་པ་ཀུན་ཏུ་འབད་པར་བྱའོ། །དེ་
ལྟར་ཡན་ལག་བདུན་པོ་འདི་རྣམ་པ་ཀུན་ཏུ་གལ་ཆེ་ལ་ཁྱད་པར་ཕྱག་འབུམ་ཐེར་
དང་འབྲེལ་ན་ལྷག་པར་ཕན་ཡོན་ཆེའོ། །
རྩ་བའི་གསུམ་པ་ཕུར་ཚུགས་སུ་གསོལ་བ་འདེབས་ཤིང་རྒྱུ་རྡོ་རྗེ་བཞིའི་ངོ་བོར་
བསྒྲུབ་པ་ནི། འདི་ལྟར་ཐར་པ་དང་ཐམས་ཅད་མཁྱེན་པའི་གོ་འཕང་ཐོབ་པ་ནི་རང་
བྱུང་རིག་པའི་ཡེ་ཤེས་རྟོགས་པ་ལ་རག་ལས་ཤིང༌། དེ་ཡང་གོང་སྨོས་ལྟར་བླ་མའི་
བྱིན་རླབས་ལ་རག་ལས། དེ་ཡང་ཡུལ་གྱི་ཁྱད་པར་ལ་མི་ལྟོས་བྱིན་རླབས་འཇུག་
སྔ་ཕྱི་རང་གི་མོས་གུས་ཡོད་མེད་ལ་རག་ལས་པ་ནི་སྔོན་བྱོན་དམ་པའི་རྣམ་ཐར་
དང་མཐོང་ཆོས་སུ་གྲུབ་པ་འདི་ཡིན་པས་དེའི་ཕྱིར་དཔལ་མགོན་བླ་མ་དམ་པ་ནི་
དཀྱིལ་འཁོར་གང་དུ་ཧེ་རུ་ཀའི་ངོ་བོར་དབང་རྫོགས། མཐོང་བ་དང་ཐོས་པ་དང་
དྲན་པ་དང་རེག་པ་ཙམ་གྱིས་ཐར་བའི་ས་བོན་འདེབས་ཤིང༌། སངས་རྒྱས་ཐམས་
ཅད་དང་ཕྲིན་ལས་ཀྱི་བྱེད་པ་གཅིག་པས་དཀོན་མཆོག་བཞི་པར་བྱོན། རང་ངོར་ཚེ་
གཅིག་ལུས་གཅིག་ལ་སྨིན་གྲོལ་ཟབ་མོའི་ལམ་དང་ཐུགས་རྗེ་བྱིན་རླབས་ཁོ་ནས་
རྡོ་རྗེ་འཆང་གི་སར་བཙན་ཐབས་སུ་བཀོད་པས་སངས་རྒྱས་ལས་ཀྱང་བཀའ་དྲིན་
མཆོག་ཏུ་ལྷག་ཅིང་། ཡོན་ཏན་གྱི་སྒོ་ནས་གཞལ་ན་དགོངས་པ་ནམ་མཁའ་ལྟར་རྒྱ་
ཆེ༑ མཁྱེན་བརྩེ་རྒྱ་མཚོ་ལྟར་ཚད་མེད། །ཐུགས་རྗེ་ཆུ་ཀླུང་ལྟར་ཤུགས་དྲག །རང་
བཞིན་རི་རྒྱལ་ལྟར་ཐུགས་བརྟན། འགྲོ་བར་ཕ་མ་ལྟར་ཐུགས་སྙོམས་ཤིང་ཡོན་
ཏན་རེ་རེའི་ཆ་ཡང་དཔག་པར་མི་ནུས་ལ། གསོལ་བ་བཏབ་པ་ཙམ་གྱིས་ཅི་འདོད་

དངོས་གྲུབ་ཐམས་ཅད་འབད་མེད་དུ་འབྱུང་བ་ཡིད་བཞིན་གྱི་ནོར་བུ་རིན་པོ་ཆེ་ཁྱེད་
ལ་བརྟེན། ཁྱེད་ལ་རེ། འདི་ནས་བྱང་ཆུབ་མ་ཐོབ་ཀྱི་བར་དུ་སྐྱིད་སྡུག་ལེགས་ཉེས་
ཅི་བྱུང་ཡང་ཁྱེད་ཁོ་ན་མཁྱེན་སྙམ་པ་ཁ་ཙམ་མིན་པ་བློ་སྙིང་བྲང་གསུམ་ལིང་གིས་
གཏད། མོས་གུས་ཀྱིས་ལུས་ཀྱི་བ་སྤུ་གཡོ་བ། མིག་ནས་མཆི་མ་འཁྲུགས་པ། བློ་
སྣ་བླ་མས་ཕྲོགས་པ། བསམ་རྒྱུ་བླ་མ་ལས་མེད་པ། ལུས་སེམས་ཚུགས་མི་ཐུབ་པ་
ལྟ་བུའི་སྒོ་ནས་གདུང་ཤུགས་དྲག་པོས། རྗེ་བཙུན་གུ་རུ་རིན་པོ་ཆེ༔ ཁྱེད་ནི་སངས་
རྒྱས་ཐམས་ཅད་ཀྱི༔ ཐུགས་རྗེ་བྱིན་རླབས་འདུས་པའི་དཔལ༔ སེམས་ཅན་ཡོངས་
ཀྱི་མགོན་གཙིག་པུ༔ ལུས་དང་ལོངས་སྤྱོད་བློ་སྙིང་བྲང༔ ལྟོས་པ་མེད་པར་ཁྱོད་ལ་
འབུལ༔ འདི་ནས་བྱང་ཆུབ་མ་ཐོབ་པར༔ སྐྱིད་སྡུག་ལེགས་ཉེས་མཐོ་དམན་ཀུན༔
རྗེ་བཙུན་ཆེན་པོ་པད་འབྱུང་མཁྱེན༔ ཞེས་དང༌། གསོལ་འདེབས་རྒྱུད་བསྐུལ་གྱི་
འཛབ་བཛྲ་གུ་རུ་ཁོ་ན་ལ་འབད། བསྙེན་པ་བརྒྱ་རེ་སོང་མཚམས། རྗེ་བཙུན་གུ་རུ་
རིན་པོ་ཆེ༔ སོགས་གསོལ་བ་གདབ། དེ་ལྟར་བསྙེན་པ་ཅི་ཙམ་བཟླ་བའི་ཕྱེད་ཙམ་
སོང་ནས། བདག་ལ་རེ་ས་གཞན་ན་མེད༔ ད་ལྟའི་དུས་ངན་སྙིགས་མའི་འགྲོ༔ མི་
བཟོད་སྡུག་བསྔལ་འདམ་དུ་བྱིང༔ འདི་ལས་སྐྱོབས་ཤིག་མ་ཧཱ་གུ་རུ༔ དབང་བཞི་
སྐུར་ཅིག་བྱིན་རླབས་ཅན༔ རྟོགས་པ་སྤོར་ཅིག་ཐུགས་རྗེ་ཅན༔ སྒྲིབ་གཉིས་སྦྱོངས་
ཤིག་ནུས་མཐུ་ཅན༔ ཡན་ཆད་གོང་ལྟར་དང་། དབང་བཞི་ལེན་པའི་དམིགས་པ་
ཡང་ཡང་བྱ། ཐུན་མཐར། གསོལ་བ་སྙིང་གི་དཀྱིལ་ནས་འདེབས༔ ཁ་ཙམ་ཚིག་
ཙམ་མ་ཡིན་ནོ༔ བྱིན་རླབས་ཐུགས་ཀྱི་ཀློང་ནས་སྩོལ༔ བསམ་དོན་འགྲུབ་པར་
མཛད་དུ་གསོལ༔ ཞེས་དང་།
དེ་ནས་བརྒྱུད་པའི་བླ་མ་རྣམས་ཀྱི་ཡོན་ཏན་དང་བཀའ་དྲིན་དྲན་པའི་མོས་གུས་
གདུང་ཤུགས་ཀྱིས་དབྱངས་དང་བཅས། ཨེ་མ་ཧོཿ༔ རྒྱ་ཆད་ཕྱོགས་ལྷུང་བྲལ་བའི་
ཞིང་ཁམས་ནས༔ དང་པོའི་སངས་རྒྱས་ཆོས་སྐུ་ཀུན་ཏུ་བཟང༔ ལོངས་སྐུ་ཆུ་ཟླའི་
རོལ་རྩལ་རྡོ་རྗེ་སེམས༔ སྤྲུལ་སྐུར་མཚན་རྫོགས་དགའ་རབ་རྡོ་རྗེ་ལ༔ གསོལ་བ་

འདེབས་སོ་བྱིན་རླབས་དབང་བསྐུར་སྩོལ༔ཤྲཱི་སིདྷ་དོན་དམ་ཆོས་ཀྱི་མཛོདཿ༔
འཇམ་དཔལ་བཤེས་གཉེན་ཐེག་དགུའི་འཁོར་ལོས་སྒྱུར༔ ཛྙཱ་ན་སུ་ཏྲ་པཎ་ཆེན་བི་
མ་ལར༔ གསོལ་བ་འདེབས་སོ་གྲོལ་བྱེད་ལམ་སྣ་སྟོན༔ འཛམ་བུའི་གླིང་གི་རྒྱན་
གཅིག་པདྨ་འབྱུང༔ ངེས་པར་ཐུགས་ཀྱི་སྲས་མཆོག་རྗེ་འབངས་གྲོགས༔ ཐུགས་
གཏེར་རྒྱ་མཚོའི་བརྡ་འགྲོལ་ཀློང་ཆེན་ཞབས༔ མཁའ་འགྲོའི་དབྱིངས་མཛོད་བཀའ་
བབས་འཇིགས་མེད་གླིང༔ གསོལ་བ་འདེབས་སོ་འབྲས་བུ་ཐོབ་གྲོལ་སྩོལ༔ སྤྱན་
རས་གཟིགས་དངོས་རྒྱལ་བའི་མྱུ་གུ་དང༔ ཆོས་ཀྱི་སྤྱན་མངའ་དྲི་མེད་བློ་གྲོས་ཞབས༔
{གཉིས་ཀ་དུས་མཉམ་དུ་བྱོན་ཀྱང་ཁོ་བོའི་སྨིན་གྲོལ་གྱི་གདམས་པའི་བཀའ་དྲིན་ཐོབ་སྔ་ཕྱིའི་བབ།
མཆན།}བཀའ་བབས་བདུན་ལྡན་རྡོ་རྗེ་གཟི་བརྗིད་ལ། གསོལ་བ་འདེབས་སོ་དོན་
གཉིས་ལྷུན་འགྲུབ་ཤོག །ཞེས། འདོད་པའི་དོན་སོ་སོར་དམིགས་སུ་བཀལ་ནས་
གསོལ་འདེབས་ཡིད་ཁྱེད་ཤེས་ཀྱི་དད་པ་ཁ་ཞེ་ངོ་ལྐོག་མེད་པས། སྲིད་ལས་ངེས་
པར་འབྱུང་བའི་ཞེན་ལོག་གིས༔ རྡོ་རྗེ་བླ་མ་དོན་ལྡན་མིག་བཞིན་བརྟེན༔ ཅི་གསུང་
བཀའ་བསྒྲུབ་ཟབ་མོའི་ཉམས་ལེན་ལ༔ ལྟེམ་རྐྱང་མེད་པའི་བསྒྲུབ་ཚུགས་ཞེ་རུས་
ཀྱིས༔ ཐུགས་རྒྱུད་དགོངས་པའི་བྱིན་རླབས་འཕོ་བར་ཤོག༔ སྣང་སྲིད་འཁོར་འདས་
ཡེ་ནས་འོག་མིན་ཞིང་༔ ལྷ་སྔགས་ཆོས་སྐུར་དག་རྫོགས་སྨིན་པའི་འབྲས༔ སྤང་
བླང་བྱ་རྩོལ་མེད་པའི་རྫོགས་པ་ཆེ༔ ཤེས་ཉམས་ཡིད་དཔྱོད་ལས་འདས་རིག་པའི་
གདངས༔ ཆོས་ཉིད་མངོན་སུམ་རྗེན་པར་མཐོང་བར་ཤོག༔ མཚན་མའི་རྟོག་པ་རྣམ་
གྲོལ་འཇའ་ཟེར་སྦུབས༔ སྐུ་དང་ཐིག་ལེའི་ཉམས་སྣང་གོང་དུ་འཕེལ༔ རིག་རྩལ་
ལོངས་སྐུའི་ཞིང་ཁམས་ཚད་ལ་ཕེབ༔ ཆོས་ཟད་བློ་འདས་ཆེན་པོར་སངས་རྒྱས་ཏེ
གཞོན་ནུ་བུམ་སྐུར་གཏན་སྲིད་ཟིན་པར་ཤོགཿ༔ ཤིན་ཏུ་རྣལ་འབྱོར་ཉམས་འོག་མ་
ཆུད་དེ༔ རགས་ལུས་དངས་མའི་དབྱིངས་སུ་མ་གྲོལ་ན༔ ནམ་ཞིག་ཚེ་ཡི་འདུ་བྱེད་
བསྟུང་པའི་ཚེ༔ འཆི་བ་འོད་གསལ་ཀ་དག་ཆོས་སྐུར་ཤར༔ བར་དོའི་སྣང་ཆ་ལོངས་
སྤྱོད་རྫོགས་སྐུར་གྲོལ༔ ཁྲེགས་ཆོད་ཐོད་རྒལ་ལམ་གྱི་རྩལ་རྫོགས་ནས༔ མ་པང་བུ་

འཇུག་ལྟ་བུར་གྲོལ་བར་ཤོག༔ གསང་ཆེན་འོད་གསལ་ཐེག་པ་མཆོག་གི་རྩེ༔ སངས་
རྒྱས་གཞན་ནས་མི་འཚོལ་ཆོས་སྐུའི་ཞལ༔ མངོན་གྱུར་གདོད་མའི་ས་ལ་མ་གྲོལ་ནཿ
མ་བསྒོམ་སངས་རྒྱས་ཆོས་ལྔའི་ལམ་མཆོག་ལ༔ བརྟེན་ནས་རང་བཞིན་སྤྲུལ་པའི་
ཞིང་ལྔ་དང་༔ ཁྱད་པར་པདྨ་འོད་ཀྱི་ཕོ་བྲང་དུ༔ རིག་འཛིན་རྒྱ་མཚོའི་གཙོ་མཆོག་
ཨོ་རྒྱན་རྗེས གསང་ཆེན་ཆོས་ཀྱི་དགའ་སྟོན་འགྱེད་པའི་སར༔ སྲས་ཀྱི་ཐུ་བོར་སྐྱེས་
ནས་དབུགས་དབྱུང་སྟེ༔ མཐའ་ཡས་འགྲོ་བའི་ཉེར་འཚོར་བདག་འགྱུར་ཤོག༔ རིག་
འཛིན་རྒྱལ་བ་རྒྱ་མཚོའི་བྱིན་རླབས་དང་༔ ཆོས་དབྱིངས་བསམ་མི་ཁྱབ་པའི་བདེན་
པ་ཡིས༔ དལ་འབྱོར་རྟེན་ལ་རྫོགས་སྨིན་སྦྱངས་གསུམ་གྱིས༔ རྟེན་འབྲེལ་མངོན་
གྱུར་སངས་རྒྱས་ཐོབ་པར་ཤོག༔ ཅེས་རྡོ་རྗེའི་ཚིག་བྱིན་རླབས་དང་ལྡན་པ་རྫོགས་
པ་ཆེན་པོའི་ལམ་ཁ་ཚང་གང་ཟག་གི་ཁྱད་པར་དང་བཅས་པའི་གནད་འདི་དག་ལ་
ངེས་ཤེས་དང་ལྡན་པས་དེ་ལྟར་འགྲུབ་པ་ཞིག་མཁྱེན་སྙམ་པའི་སྙིང་ཁུང་ནས་གསོལ་
བ་འདེབས། སླར་མོས་གུས་དུང་དུང་པ་ཞིག་བྱས་པའི་རྐྱེན་གྱིས་འཁོར་རྣམས་རྩ་
བའི་བླ་མ་ལ་ཐིམ་པས་མཁྱེན་བརྩེ་ནུས་པའི་གཟི་བྱིན་མཆོག་ཏུ་འབར་བཞིན་བདག་
ལ་རྗེས་སུ་བརྩེ་བར་མོས་ཏེ། ཚིག་རྗེས་དོན་དྲན་གྱིས། གུ་རུའི་སྨིན་མཚམས་ནས་
ཨོཾ་ཡིག་ཆུ་ཤེལ་ལྟ་བུར་འཚེར་བ་ལས་འོད་ཟེར་འཕྲོས། རང་གི་སྤྱི་བོ་ནས་ཞུགས།
ལུས་ཀྱི་ལས་དང་རྩའི་སྒྲིབ་པ་དག །སྐུ་རྡོ་རྗེའི་བྱིན་རླབས་ཞུགས། བུམ་པའི་དབང་
ཐོབ། བསྐྱེད་རིམ་གྱི་སྣོད་དུ་གྱུར། རྣམ་སྨིན་རིག་འཛིན་གྱི་ས་བོན་ཐེབས། སྤྲུལ་
སྐུའི་གོ་འཕང་ཐོབ་པའི་སྐལ་པ་རྒྱུད་ལ་བཞག །མགྲིན་པ་ནས་ཨཱཿཡིག་པདྨ་རཱ་ག་
ལྟར་འབར་བ་ལས་འོད་ཟེར་འཕྲོས། རང་གི་མགྲིན་པ་ནས་ཞུགས། ངག་གི་ལས་
དང་རླང་གི་སྒྲིབ་པ་དག །གསུང་རྡོ་རྗེའི་བྱིན་རླབས་ཞུགས། གསང་བའི་དབང་ཐོབ།
བཟླས་བརྗོད་ཀྱི་སྣོད་དུ་གྱུར། ཚེ་དབང་རིག་འཛིན་གྱི་ས་བོན་ཐེབས། ལོངས་སྤྱོད་
རྫོགས་སྐུའི་གོ་འཕང་གི་སྐལ་པ་རྒྱུད་ལ་བཞག །ཐུགས་ཀའི་ཧཱུཾ་ཡིག་ནམ་མཁའི་
མདོག་ཅན་ལས་འོད་ཟེར་འཕྲོས། རང་གི་སྙིང་ག་ནས་ཞུགས། ཡིད་ཀྱི་ལས་དང་

ཐིག་ལེའི་སྒྲིབ་པ་དག །ཐུགས་རྡོ་རྗེའི་བྱིན་རླབས་ཞུགས། ཤེས་རབ་ཡེ་ཤེས་ཀྱི་དབང་
ཐོབ། བདེ་སྟོང་ཙཎྜ་ལཱིའི་སྣོད་དུ་གྱུར། ཕྱག་རྒྱའི་རིག་འཛིན་གྱི་ས་བོན་ཐེབས། ཆོས་
སྐུའི་གོ་འཕང་གི་སྐལ་པ་རྒྱུད་ལ་བཞག སླར་ཡང་ཐུགས་ཀའི་ཧཱུཾ་ལས་ཧཱུཾ་ཡིག་གཉིས་
པ་ཞིག་སྐར་མདའ་འཕངས་པ་བཞིན་དུ་ཆད། རང་སེམས་དང་ཐ་དད་མེད་པར་
འདྲེས།ཀུན་གཞིའི་ལས་དང་ཤེས་བྱའི་སྒྲིབ་པ་སྦྱངས། ཡེ་ཤེས་རྡོ་རྗེའི་བྱིན་རླབས་
ཞུགས།ཚིག་གིས་མཚོན་པ་དོན་དམ་གྱི་དབང་ཐོབ། ཀ་དག་རྫོགས་པ་ཆེན་པོའི་
སྣོད་དུ་གྱུར། ལྷུན་གྲུབ་རིག་འཛིན་གྱི་ས་བོན་ཐེབས། མཐར་ཐུག་གི་འབྲས་བུ་ངོ་
བོ་ཉིད་སྐུའི་སྐལ་པ་རྒྱུད་ལ་བཞག་གོ །ཞེས། དེའི་ངང་དུ་སྙིང་པོ་ཡིད་བཟླས་ཅི་
རིགས་བྱ། རྣལ་འབྱོར་པ་གང་ཞིག་གསང་སྔགས་རྡོ་རྗེ་ཐེག་པའི་ལམ་ལ་ཞུགས་ནས།
དམ་ཚིག་ཉམས་ཆག་བྱུང་ན་གསོ་བ་དང༌། བསྐྱེད་རྫོགས་རྫོགས་ཆེན་ལ་སོགས་
པའི་ལམ་ཐམས་ཅད་བསྒོམ་པ་ལ་དབང་བ་དང༌། གེགས་དང་གོལ་ས་མི་འབྱུང་བ་
དང༌། ཡོན་ཏན་གྱི་ཚོགས་གོང་ནས་གོང་དུ་འཕེལ་བ་ལ་སོགས་རྩ་བ་སྨིན་བྱེད་ཀྱི་
དབང་ལ་རག་ལས་པ་ཡིན་ཏེ། ཇི་སྐད་དུ། གསང་སྔགས་དབང་ལ་མ་བསྟེན་འགྲུབ་
པར་མི་འགྱུར་ཏེ། །དཔེར་ན་མཉན་པ་ལག་སྐྱ་མེད་པ་བཞིན། །ཞེས་དང༌། དབང་
མ་བསྐུར་ན་དངོས་གྲུབ་མེད། བྱེ་མ་བཙིར་བས་མར་མི་འབྱུང༌། །ཞེས་སོ། །དང་པོ་
མཚན་ཉིད་ལྡན་པའི་སློབ་དཔོན་གྱིས་དཀྱིལ་འཁོར་དུ་བཅུག་ནས་དབང་བསྐུར་ཐོབ་
པ་དེ་གཞིའི་དབང༌། བླ་མའི་རྣལ་འབྱོར་ལ་བརྟེན་ནས་རང་ཉིད་ཀྱིས་དབང་བཞི་
རྒྱུན་དུ་ལེན་པ་ནི་ལམ་གྱི་དབང་། མཐར་ཐུག་འབྲས་བུའི་དུས་འོད་ཟེར་ཆེན་པོའི་
དབང་ངམ་ཟབ་གསལ་གཉིས་མེད་ཀྱི་དབང་བསྐུར་ཐོབ་སྟེ་མངོན་པར་རྫོགས་པར་
སངས་རྒྱས་པ་འབྲས་བུའི་དབང་ཡིན། དེ་ལ་ཡང་དག་རྫོགས་སྨིན་གསུམ་གྱི་ཟབ་
གནད་བསམ་གྱིས་མི་ཁྱབ་པས་དངོས་གཞི་ཉམས་སུ་ལེན་པའི་ཚེ་ན་ཡང་སྤྱིཪ་སྔོན་
འགྲོའི་ཆོས་ཐམས་ཅད་འདོར་དུ་མི་རུང༌། ཁྱད་པར་བསྐྱེད་རྫོགས་རྫོགས་ཆེན་གང་
ཉམས་སུ་ལེན་པའི་ཚེ་བླ་མའི་རྣལ་འབྱོར་ལ་བརྟེན་ནས་ལམ་དབང་བླངས་པ་འདི་

ཐུན་རེའི་མགོར་མ་ཆག་པར་བྱ་བ་ནི་གནད་ཀྱི་དམ་པའོ། ་།
དེ་ལས་ལྡང་བ་ན། ནམ་ཞིག་ཚེ་ཡི་དུས་བྱས་ཚེ༔ རང་སྣང་རྔ་ཡབ་དཔལ་རིའི་ཞིངཿ
ཟུང་འཇུག་སྤྲུལ་པའི་ཞིང་ཁམས་སུ༔ གཞི་ལུས་རྡོ་རྗེ་རྣལ་འབྱོར་མ༔ གསལ་འཚེར་
འོད་ཀྱི་གོང་བུ་རུ༔ གྱུར་ནས་རྗེ་བཙུན་པད་འབྱུང་དང་༔ དབྱེར་མེད་ཆེན་པོར་སངས་
རྒྱས་ཏེ༔ བདེ་དང་སྟོང་པའི་ཆོ་འཕྲུལ་གྱི༔ ཡེ་ཤེས་ཆེན་པོའི་རོལ་པ་ལསཿ ཁམས་
གསུམ་སེམས་ཅན་མ་ལུས་པཿ འདྲེན་པའི་དེད་དཔོན་དམ་པ་རུ༔ རྗེ་བཙུན་པདྨས་
དབུགས་དབྱུང་གསོལ༔ ཞེས་གུ་རུ་རིན་པོ་ཆེ་ཞལ་འཛུམ་མདངས་དང་བཅས་སྤྱན་
རྗེས་ཆགས་ཀྱི་ཚུལ་དུ་གཡོས་པའི་ངང་ལས་ཐུགས་ཀ་ནས་འོད་ཟེར་དམར་པོ་དྲོད་
དང་བཅས་པ་ཞིག་ཝལ་གྱིས་བྱུང་ནས་བདག་རྡོ་རྗེ་རྣལ་འབྱོར་མར་གསལ་བའི་སྙིང་
གར་རེག་པ་ཙམ་གྱིས་འོད་དམར་གྱི་གོང་བུ་ཞིག་དུ་གྱུར་ནས་གུ་རུ་རིན་པོ་ཆེའི་
ཐུགས་ཀར་ཐིམ་པས་དབྱེར་མེད་རོ་གཅིག་ཏུ་འདྲེས་པར་གྱུར། ཞེས། ཡུན་ཅི་གནས་
སུ་བཞག་ལ། དེ་ལས་ལྡང་བ་ན། དཔལ་ལྡན་རྩ་བའི་བླ་མ་རིན་པོ་ཆེ། །བདག་གི་
སྙིང་གར་པདྨའི་གདན་བཞུགས་ལ། །བཀའ་དྲིན་ཆེན་པོའི་སྒོ་ནས་རྗེས་གཟུང་སྟེ། །
སྐུ་གསུང་ཐུགས་ཀྱི་དངོས་གྲུབ་སྩལ་དུ་གསོལ། །དཔལ་ལྡན་བླ་མའི་རྣམ་པར་ཐར་
བ་ལ། །སྐད་ཅིག་ཙམ་ཡང་ལོག་ལྟ་མི་སྐྱེ་ཞིང༌། །ཅི་མཛད་ལེགས་པར་མཐོང་བའི་
མོས་གུས་ཀྱིས། །བླ་མའི་བྱིན་རླབས་སེམས་ལ་འཇུག་པར་ཤོག །ཅེས་གཞི་ལུས་
ཞིང་ཁམས་ཀྱི་བཀོད་པ་སོགས་སྔར་ལྟར་གསལ་བཏབ་ལ། རང་ཉིད་རྡོ་རྗེ་རྣལ་
འབྱོར་མ་ཅུང་ཟད་ཁྲོ་ཉམས་ཅན་གསལ་བའི་སྤྱི་བོར་ངོ་བོ་བླ་མ་ལ་རྣམ་པ་སངས་
རྒྱས་འོད་དཔག་མེད་གཙོ་འཁོར་གསལ་བ་སོགས་ཚིག་རིས་དང་མཐུན་པའི་དམིགས་
འདུན་བཅས། དེ་ཡི་ཁོང་དབུས་རྩ་དབུ་མ་སོགས་འཆད་འགྱུར་ལྟར་ཉམས་སུ་ལེན།
མཐར། སྐྱེ་བ་ཀུན་ཏུ་ཡང་དག་བླ་མ་དང༌། །འབྲལ་མེད་ཆོས་ཀྱི་དཔལ་ལ་ལོངས་
སྤྱོད་ནས། །ས་དང་ལམ་གྱི་ཡོན་ཏན་རབ་རྫོགས་ཏེ། །རྡོ་རྗེ་འཆང་གི་གོ་འཕང་མྱུར་
ཐོབ་ཤོག །ཅེས་དང༌། ཞབས་བརྟན་དམིགས་བསལ་ཡོད་ཚེ་འདིར་འདོན། ཟངས་

མདོག་དཔལ་རིའི་སྨོན་ལམ་དཔལ་རིའི་གསང་ལམ་སོགས་བསྔོ་སྨོན་ཅི་རིགས་བྱ།
དེ་ལྟར་གཅིག་ཆོག་བླ་མའི་རྣལ་འབྱོར་འདི་ལམ་གྱི་སྙིང་པོར་འཛིན་ཅིང་ཉམས་སུ་
ལེན་པའི་སྐལ་བཟང་སྦྱང་པ་སྔོན་སོང་རེ་འགའ་ཙམ་ལས་དུས་དབང་གིས་དཀའ་
བར་གདའ་ཡང་གང་ལྟར་བླ་མའི་ཕྱོགས་ཀྱི་སྐྱོན་ཡོན་གཉིས་ཀ་ལ་རྟོག་དཔྱོད་མི་
མང༌། རང་གི་ལྷ་སྐལ་བཟང་རུང་ངན་རུང་བླ་མ་རིན་པོ་ཆེ་འདི་ཁོ་ན་ཡིན། མཛད་
སྤྱོད་སོགས་བརྟགས་ན་སོ་སྐྱེ་བློ་མིག་མ་དག་པས་སྐྱོན་ཀུན་ཟད་ཡོན་ཏན་ཀུན་ཚང་
བཟང་པོར་མཐོང་དཀའ་ཡང་། རང་གི་དད་པ་ཞིག་བསྐྱེད་ནུས་ན་ཅི་ཙམ་ཡིན་ཀྱང་
བེམས་པོ་ཁྱི་སོས་རྒན་མོ་གྲོལ་བའི་ལོ་རྒྱུས་སོགས་ལ་བསམ་གཞིག་གིས་རང་གིས་
རང་ལ་གྲོས་འདེབས། རིམ་པར་རང་གི་ཉམས་རྟོགས་ཀྱི་ཡོན་ཏན་ཅི་ཙམ་འཕེལ་
ན་དེ་ཙམ་གྱི་བླ་མའི་བཀའ་དྲིན་དང་ཡོན་ཏན་དྲན་ཏེ་རྟོགས་པ་མངོན་སུམ་རྟོགས་
དུས་སངས་རྒྱས་དངོས་ཀྱི་དད་པ་ཐོབ་འོང་བ་ཡིན་ལ། སོ་སྐྱེའི་སྣང་བ་གཞན་དབང་
ཅན་སྐད་ཅིག་ལ་ཅུང་ཙམ་གྱིས་དགའ་སྡུག་དང༌། དད་པ་ལོག་ལྟ་འགྱུར་བ་ཅན་ནི་
སེམས་ཅན་སྤྱིའི་ཆོས་ཉིད་ཡིན་པས་རང་གིས་རང་ལ་ཡིད་རྟོན་ཕེར་དཀའ། རྟག་ཏུ་
ཉིན་པར་ཅིར་སྣང་ཅི་སྤྱོད་ཀྱང་བླ་མ་མི་བརྗེད་པའི་དྲན་ཤེས་ཀྱིས་ལྷ་དང་བླ་མས་
དབྱིངས་ནས་མི་ཁྲེལ། རྡོ་རྗེ་མཆེད་གྲོགས་དཔང་པོས་མི་ཁྲེལ། རང་གི་སེམས་
ཀྱིས་རང་ལ་མི་ཁྲེལ་བ་གསུམ་ལ་མཐིལ་བཅོལ་བའི་བག་ཡོད་དང་ལྡན་པས་ཅི་བྱས་
ཐམས་ཅད་བླ་མའི་ཕྱོགས་ཀྱི་བསགས་སྦྱང་ལ་འགྲོ་ངེས་ལས་ཐ་མལ་དུ་སྐད་ཅིག་
ཙམ་མི་བཏང་བར་དམ་པ་གསུམ་གྱིས་ཟིན་ངེས་བྱ། ནུབ་མོའི་ཐུན་ལ་བླ་མའི་རྣལ་
འབྱོར་བསྒོམ་ཞིང་། མཚོ་དབུས་གེ་སར་སོགས་རང་གཞན་གྱི་དོན་དུ་བསམ་པ་ལྷུན་
གྲུབ་དང༌། སྐུ་གསུམ་ཞིང་ཁམས་སྦྱོང་བའི་སྨོན་ལམ་སོགས་གདབ། ཉལ་བའི་ཚེ་
བླ་མ་སྙིང་དབུས་སུ་གདན་དྲངས་ནས་སྐུའི་འོད་ཀྱིས་རང་གི་ལུས་ཀྱི་ནང་ཐམས་ཅད་
གང་བར་མོས་ནས་བླ་མའི་ཞལ་རས་སོགས་ལ་སེམས་འཛིན། མཐར་གཉིད་བདོ་
བ་ན། འོད་དེ་ལུས་ཀྱིས་མ་ཐུབ་པའི་ཚུལ་གྱིས་སྣོད་བཅུད་ཐམས་ཅད་ལ་ཕོག་པས་

ལན་ཚྭ་ཆུ་ལ་ཐིམ་པ་ལྟར་འོད་དུ་ཞུ་ནས་རང་ལ་ཐིམ། རང་བླ་མ་ལ། བླ་མ་ཡང་འོད་
དུ་ཡལ་ཏེ་དབྱིངས་སུ་ཐིམ་པས་གནས་ལུགས་མ་བཅོས་པའི་ངང་དུ་གཉིད་ལོག །
སད་ན་འཕྲོ་རྒོད་བསམ་གཞིག་གི་དབང་དུ་མི་བཏང་བར་བླ་མ་དྲན་པའི་གསོལ་
འདེབས་བྱ་ཞིང་། སླར་མ་བཅོས་པའི་ངང་བསྐྱངས། དེ་ལྟར་ཉམས་སུ་བླང་ན་གཉིད་
ཀྱི་འོད་གསལ་དང་རྨི་ལམ་ཟིན་པར་འགྱུར། ཐོ་རང་ལྡང་བའི་ཚེ་མལ་ནས་ཧལ་གྱིས་
ལངས་ཏེ་དྲང་པོར་འདུག་ལ་རླུང་རོ་བསལ། ཁམས་ཀྱི་གཉིད་རྨུགས་ཀྱི་རྙོགས་མ་
བསང་ལ་ངལ་བསོ། མ་དག་སྣང་བ་སྦྱང་ཕྱིར་ཕྱི་སྣོད་ཀྱི་འཇིག་རྟེན་ཟངས་མདོག་
དཔལ་གྱི་རི་བོ་བཅུད་ཀྱི་སེམས་ཅན་བླ་མ་དང་གཉིས་སུ་མེད་པའི་དཔའ་བོ་མཁའ་
འགྲོའི་རྣམ་པར་གསལ་བའི་ཕྱག་གིས་ཌཱ་མ་རུ་དི་རི་རི་བསྒྲགས་པའི་སྒྲ་གདངས་
དབྱངས་གསལ་གྱི་རྣམ་པ་ཅན་གྱི་སྒྲས་སེམས་ཅན་ཐམས་ཅད་གཏི་མུག་གི་གཉིད་
ལས་སད་པར་མོས་པ་དང་། ངག་འདོན་ཆོག་ཁྲིགས་ལྟར་ངག་བྱིན་བརླབ་ཚིག་རིས་
དང་མཐུན་པའི་དབྱངས་གསལ་རྟེན་སྙིང་བདུན་རེ་མ་མཐའ་བྱས་པའི་བཟླས་པ་
སོགས་ཇི་སྐད་བཤད་པ་ལྟར་ཉམས་སུ་བླང་ངོ་། །
དེ་ལྟར་མོས་གུས་དང་དམ་ཚིག་རྣམ་པར་དག་པ་གང་ཞིག་འདི་ཡན་ཆད་ཀྱི་ལམ་
མཐར་ཕྱིན་པས་ཀྱང་དངོས་གཞི་ལ་མི་ལྟོས་པར་རྔ་ཡབ་དཔལ་གྱི་རི་བོར་དབུགས་
དབྱུང་། དག་པའི་ཞིང་ཁམས་དེར་རིག་འཛིན་རྣམ་པ་བཞིའི་ལམ་ཉི་ཟླའི་བསྒྲོད་པ་
ལས་ཀྱང་མྱུར་བས་ཀུན་ཏུ་བཟང་པོའི་སར་ཕྱིན་པར་འགྱུར་རོ། །བླ་མའི་རྣལ་འབྱོར་
གྱི་བསྙེན་པའི་ཚད་ཐུན་དུ་བཅད་ན་ཟླ་བ་དྲུག་སོགས་མིན་ཀྱང་འབུམ་ཕྲག་བརྒྱ་ཐམ་
པ་ཅི་ནས་ཀྱང་འགྲོ་ངེས་པར་བྱ་དགོས་གསུངས་སོ། །དེ་ལྟར་སྔོན་འགྲོའི་ཆོས་འདི་
དག་ལ་དེ་ཙམ་གལ་མི་ཆེའམ་སྙམ་ནས། དངོས་གཞིའི་ཆོས་ཟབ་ཟབ་མོའི་ཁ་སྐད་
ལ་རེ་ནས་སྔོན་འགྲོ་ཉམས་སུ་ལེན་ལོང་མེད་པར་བསྐྱེད་རྫོགས་སོགས་སྒོམ་ལོ་བྱེད་
པ་རྣམས་ནི། སྔོན་འགྲོའི་ཆོས་གཞུག་ཤོར་ཏེ་དམ་ཉམས་ཆོས་དྲེད་དུ་འགྲོ་བས་
ཉམས་ལེན་ལ་སྙིང་པོ་ཏིལ་འབྲུ་ཙམ་ཡང་མེད་ཅིང་། དྲོད་རྟགས་གློ་བུར་བ་ཅུང་ཟད་

རེ་སྐྱེས་ཀྱང་བརྟན་པ་མེད་པ་རྩིགས་རྨིང་མ་བླངས་པའི་མཁར་དང་འདྲའོ། །གལ་
ཏེ་སྔོན་འགྲོའི་དུས་ཁྲིད་སྦྱངས་སོགས་ཁྲལ་རྒྱུགས་ཙམ་བྱས་ནས། དངོས་གཞིའི་
དུས་སྔོན་འགྲོའི་བསགས་སྦྱངས་མི་དགོས་སྙམ་ནས་རྩིས་མེད་དུ་སྐྱུར་བ་རྣམས་ནི་
ཤེས་མེད་མདོ་ཤོར། དཔེར་ན་གྲོ་ཆས་གང་ཡང་མེད་པའི་གཅེར་བུ་ཞིག་གི་རྒྱ་དཀར་
ནག་གི་བྱ་བ་བྱེད་འདོད་པ་དང་འདྲ་བས། ལམ་གྱི་ཆ་རྐྱེན་ཡོད་དེས་ཆོག་སྔོན་འགྲོའི་
ཉམས་ལེན་གོང་འཕེལ་ལ་བརྩོན་དགོས། ལམ་གྱི་གཞི་རྟེན་ནམ་ཆ་རྐྱེན་སྔོན་འགྲོའི་
ཆོས་དོར་བ་ནི་ཆོས་ཀྱི་རྩ་བ་ཆད་པ་ཡིན་པས་ན། སྔོན་འགྲོའི་ཆོས་འདི་དག་ལ་ངེས་
ཤེས་བཅོས་མ་མ་ཡིན་པ་རེ་སྦེ་ངེས་སུ་འབད་ཅིང༌། ཁྱད་པར་བྱིན་རླབས་ཀྱི་འཇུག་
སྒོ་བླ་མའི་རྣལ་འབྱོར་འདི་ཁོ་ན་ལ་ཉམས་ལེན་གྱི་མཐིལ་བྱ་བ་ནི་གནད་དམ་པའོ། །
རྟོགས་པའི་ཡེ་ཤེས་བཙན་ཐབས་སུ་རྒྱུད་ལ་བསྐྱེད་པ། བྱིན་རླབས་ཀྱི་འཇུག་སྒོ་བླ་
མའི་རྣལ་འབྱོར་གྱི་ཁྲིད་ཀྱི་རིམ་པའོ།། །།
གསུམ་པ་ཉམས་ལེན་དངོས་གཞིའི་ཆ་ལག་འདའ་ཀ་མའི་མན་ངག་འཕོ་བ་མ་
བསྒོམས་སངས་རྒྱས་ཀྱི་ཁྲིད་ལ། འཕོ་བའི་དབྱེ་བ། འཕོ་བའི་ཡོན་ཏན། ཇི་ལྟར་
འཕོ་བའི་གདམས་པ་ཉམས་སུ་ལེན་ཚུལ་དང་གསུམ། དང་པོ་ལའང་ལྔ། ཆོས་སྐུ་
ལྟ་བ་རྒྱས་འདེབས། ལོངས་སྐུ་བསྐྱེད་རྫོགས་ཟུང་འཇུག སྤྲུལ་སྐུ་ཚད་མེད་སྙིང་རྗེ།
ཐ་མལ་པ་འདུ་ཤེས་གསུམ་ལྡན་། གཤིན་པོ་རྗེས་འཛིན་ཐུགས་རྗེའི་ལྕགས་ཀྱུའི་
འཕོ་བའོ། །དང་པོ་རབ་ཆོས་སྐ་ལྟ་བ་རྒྱས་འདེབས་ཀྱི་འཕོ་བ་ནི། ཚེ་འདིར་གནས
ལུགས་མ་བཅོས་པའི་ལྟ་བ་རྒྱུད་ལ་སྐྱེས་ཤིང་སྒོམ་སྟོབས་ཀྱིས་ལྷོངས་སུ་གྱུར་པའི་
རྣལ་འབྱོར་པ་འཆི་བའི་དུས་ཀ་དག་ཁྲེགས་ཆོད་ཀྱི་གསེང་ལམ་ནས་གཞིའི་རིག་པ་
མ་དང་། རྣལ་འབྱོར་ལམ་གྱི་རིག་པ་བུའི་ཐ་སྙད་དུ་བྱས་ནས་འོད་གསལ་མ་བུ་འདྲེས་
པ་ཞེས་སྦྲ་ཁྱིམ་ལྟ་བུ་གུད་དུ་བཅད་བྱེད་བསལ་མ་ཐག་ཕྱི་ནང་གི་ནམ་མཁའ་གཅིག་
ཏུ་འདྲེས་ཏེ་ཐ་དད་མེད་པ་ལྟར་གཞི་འབྲས་ཟུང་འཇུག་དབྱིངས་རིག་དབྱེར་མེད་དང་
ཆོས་ཀྱི་སྐུ་རུ་འཕོ་བ་དང༌། གཉིས་པ་འབྲིང་ལོངས་སྐུ་བསྐྱེད་རྫོགས་ཟུང་འཇུག་གི་

འཕོ་བ་ནི། བསྐྱེད་རྫོགས་དབྱེར་མེད་ཀྱི་རྣལ་འབྱོར་ལ་གོམས་འདྲིས་བྱས་ཤིང་སྒྱུ་
མ་ལྟ་བུའི་ལྷ་སྐུ་ལ་རྩལ་སྦྱོང་བ་དག་འཆི་བའི་ཚེ་བར་དོ་འཁྲུལ་པའི་སྣང་བ་འཆར་
བ་དང་མཉམ་དུ་ཟུང་འཇུག་སྒྱུ་མའི་སྐུར་ལྡང་ནས་ལོངས་སྤྱོད་རྫོགས་སྐུར་འཕོ་བ་
དང་། གསུམ་པ་ཐ་མ་སྤྲུལ་སྐུ་ཚད་མེད་ཐུགས་རྗེའི་འཕོ་བ་ནི། སྨིན་བྱེད་ཀྱི་དབང་
ཐོབ་ཅིང་། དམ་ཚིག་ལ་སྐྱོན་མ་ཞུགས། བསྐྱེད་རྫོགས་ལ་མོས་པ་བྱེད་ཅིང་བར་
དོའི་གདམས་ངག་དང་ལྡན་པ་རྣམས། ཇི་སྐད་དུ། མངལ་སྒོ་དགག་ནས་རུ་ལོག་དྲན་
པར་བྱ། །སྙིང་རུས་དག་སྣང་དགོས་པའི་དུས་གཅིག་ཡིན། །ཞེས་པ་ལྟར། བླ་མས་
གསུང་པའི་གདམས་ངག་རྗེས་སུ་དྲན་པས་མ་དག་པའི་མངལ་སྒོ་ངན་པ་བཀག་
ཅིང༌། སྐྱེ་བ་སྤྲུལ་པའི་ལམ་ཁྱེར་ལ་བརྟེན་ནས་ཞིང་དག་པའི་སྐྱེ་གནས་སུ་འཕོ་བ་
དང་། བཞི་པ་ཐ་མལ་པ་འདུ་ཤེས་གསུམ་ལྡན་གྱི་འཕོ་བ་ནི། རྩ་དབུ་མ་ལམ་གྱི་
འདུ་ཤེས། སེམས་རྣམ་ཤེས་ཐིག་ལེ་ལ་མགྲོན་པོའི་འདུ་ཤེས། གནས་བདེ་ཆེན་དག་
པའི་ཞིང་ལ་ཕ་ཡུལ་དུ་འགྲོ་བའི་འདུ་ཤེས་སོ། །
གཤིན་པོ་རྗེས་འཛིན་གྱི་འཕོ་བ་ཐོ་ཙམ་འོག་ཏུ་འཆད་པར་བྱ་ལ། ད་རེས་ཀྱི་སྐབས་
སུ་འཆད་རྒྱུའི་འཕོ་བ་འདི་ནི། འདུ་ཤེས་གསུམ་ལྡན་གྱི་འཕོ་བའམ་རྣམ་ཤེས་བླ་མའི་
འཕོ་བ་ཞེས་སོ། །གཉིས་པ་འཕོ་བའི་ཕན་ཡོན་ནམ་ཡོན་ཏན་ནི། རྗེ་མི་ལ་རས་པས།
ལམ་སྦྱངས་པ་དམན་ན་འཕོ་བས་བསུ། །གསུང་པ་ལྟར་ལམ་ལ་བསྟན་པ་མ་ཐོབ་
པའི་རིགས་ཅན་དང་། གང་ཟག་སྡིག་པོ་ཆེ་ལ་གནད་འདི་གལ་ཆེ། རང་འདི་ལྟ་བུའི་
མན་ངག་དང་ལྡན་ན་སྡིག་པོ་ཆེ་ཡིན་ཀྱང་ངན་སོང་གི་སྐྱེ་སྒོ་ཁེགས་ངེས་ལ། དུས་
ཀྱི་འཁོར་ལོ་ལས། ཉིན་བཞིན་བྲམ་ཟེ་གསོད་པ་དང་། །མཚམས་མེད་ལྔ་ནི་བྱེད་
པ་ཡང༌། །འདི་ཡི་ལམ་གྱིས་གྲོལ་འགྱུར་ཏེ། །སྡིག་གིས་གོས་པར་མི་འགྱུར་རོ། །ཞེས་
དང༌། ཡང་། བུ་ག་དགུ་ཡི་སྟེང་ཕྱོགས་སུ། །ཡིད་ཀྱིས་བསམ་ཏེ་འཕོ་བྱེད་ན། །སྡིག་
གིས་གོས་པར་མི་འགྱུར་ཏེ། །དག་པའི་ཞིང་དུ་སྐྱེ་བར་འགྱུར། །ཞེས་དང༌། གཞན་
ཡང་ཇི་སྐད་དུ། གནས་སྤྱི་གཙུག་པད་ཟླའི་གདན་སྟེང་ན། །ཕ་མཚན་ལྡན་གྱི་བླ་མའི་

ཞབས་དྲུང་དུ། །རྩ་དར་དཀར་གྱི་ལམ་ལ་འགྲོ་ཤེས་ན། །མཚམས་མེད་ལྔ་པོ་བྱས་
ཀྱང་གྲོལ། །ཞེས་སོ། །གཞན་མཚམས་མེད་ཀྱི་ལས་བྱས་པ་ཞིག་ཡིན་ཀྱང་བེམས་
རིག་མ་བྲལ་གོང་འཕོ་བ་འདེབས་པའི་དུས་ཚོད་དང་འབྲེལ་ཏེ་གང་ཟག་ཁྱད་པར་
ཅན་གྱི་བདག་པོའི་རྐྱེན་གྱིས་གདམས་པ་འདི་དང་འཕྲད་ན་སྡིག་པོ་ཆེ་བཙན་ཐབས་
སུ་གྲོལ་བ་ལ་ཐེ་ཚོམ་མི་དགོས་ཏེ། སངས་རྒྱས་རྡོ་རྗེ་འཆང་གི་ཞལ་ནས། ཉིན་བཞིན་
བྲམ་ཟེ་གསོད་པ་དང༌། །མཚམས་མེད་ལྔ་པོ་བྱེད་པ་ཡང༌། །གདམས་པ་འདི་དང་
འཕྲད་གྱུར་ན། །གྲོལ་འགྱུར་འདི་ལ་ཐེ་ཚོམ་མེད། །ཞེས་སོ། །གསུམ་པ་གདམས་
པ་ཇི་ལྟར་ཉམས་སུ་ལེན་ཚུལ་ལའང་གཉིས། སྦྱངས་པ་དང༌། ལས་ལ་སྦྱར་བའོ། །
དང་པོ་སྦྱང་བའི་སྐབས་དངོས་གཞི་དམིགས་པ་ནི། ཁྱེད་རང་རྣམས་{སློབ་མ་ལ་སོགས་
གཞན་ལ་འཕོ་ཁྲིད་ཀྱི་རྗེས་སུ་གནང་བའི་དམིགས་པ་ཕོག་སྐབས། མཆན།} ལུས་གནད་དྲང་
པོར་སྡོད་ལ་སེམས་གཞན་དུ་མ་ཡེངས་པས་དམིགས་པ་འདི་ལྟར་གྱིས། ༀ་མ་ཧཱ་
ཤུ་ནྱ་ཏ་ཛྙཱ་ན་བཛྲ་སྭ་བྷ་ཝ་ཨཏྨ་ཀོཉཧཾ། སྟོང་པའི་ངང་ལས་རང་རེ་སྡོད་པའི་ས་ཕྱོགས་
ཞིང་ཁམས་པདྨ་དྲྭ་བ་ཅན་དངོས་སུ་བདེ་བ་ཅན་གྱི་ཞིང་གི་རྒྱན་དང་བཀོད་པ་ཡོངས་
སུ་རྫོགས་པར་གསལ་བའི་དབུས་སུ། ཁྱེད་རང་རྣམས་ཀྱི་གཞི་ལུས་ཀྱི་ཕུང་པོ་སྐད་
ཅིག་གིས་གནས་འགྱུར་ནས་པད་ཉིའི་གདན་ལ་ངོ་བོ་མཁའ་འགྲོ་ཡེ་ཤེས་མཚོ་རྒྱལ་
ལ་རྣམ་པ་རྡོ་རྗེ་རྣལ་འབྱོར་མ་སྐུ་མདོག་དམར་མོ་ཞལ་ཅུང་ཟད་ཁྲོ་ཉམས་དང་ལྡན་
ཅིང་སྤྱན་གསུམ་ནམ་མཁར་ཡེ་རེ་གཟིགས་པ། གནག་སྣུམ་དབུ་སྐྲའི་ལན་ཚར་སྐུ་
རྒྱབ་ཏུ་འཕྱང་བ། ཕྱག་གཡས་མ་རིག་གཉིད་ལས་སློང་བྱེད་ཐོད་པའི་ཌཱ་མ་རུ་སྙན་
གཡས་པའི་ཐད་དུ་འཁྲོལ་བ། གཡོན་དུག་གསུམ་རྩད་གཅོད་ཀྱི་གྲི་གུག་དཀུར་
བསྟེན་པ། ཞབས་གཉིས་མཉམ་པའི་དོར་སྟབས་ཅན། སྣང་ལ་རང་བཞིན་མེད་པའི་
ཞིག་གསལ་ཐོབ། དེ་ཡི་ལུས་དབུས་དྲང་པོར་རྩ་དབུ་མ་ཁྲག་དང་ཆུ་སེར་གྱིས་མ་
གོས་པ། ཆོས་སྐུ་འགྱུར་བ་མེད་པའི་བརྡར་མཐིང་ཤུན་ལྟར་སྔོ་བ། བག་ཆགས་ཀྱི་
སྒྲིབ་པ་སྲབ་པའི་བརྡར་པདྨའི་འདབ་མ་ལྟར་སྲབ་པ། མ་རིག་པའི་མུན་པ་བསལ་

བའི་བརྡར་ཏིལ་གྱི་མར་མེ་ལྟར་གསལ་བ། ལམ་ལོག་པ་དང་དམན་པར་མི་འགྲོ་
བའི་བརྡར་ཆུ་ཤིང་གི་ལྡེམ་བུ་ལྟར་དྲངས་པ་སྟེ་མཚན་ཉིད་བཞི་དང་ལྡན་པ། ཐར་
ལམ་མཚོན་པའི་ཡར་སྣེ་སྤྱི་བོའི་གཙུག་ན་རྒྱ་མཐོང་ཁ་ཕྱེས་པ་ལྟ་བུ་ཧ་རེར་ཡོད་པ།
འཁོར་བ་དང་ངན་སོང་གི་སྐྱེ་སྒོ་འགགས་པའི་མཚོན་མར་སྣེ་ལྟེ་འོག་སོར་བཞིའི་ཐད་
ཁ་ཟུམ་པ། དབུ་མའི་ནང་སྙིང་གི་ཐད་ཀར་སྨྱུགས་མ་ཚིགས་ཀྱིས་བཅད་པ་ལྟ་བུའི་
སྟེང་དུ། རླུང་གི་ཐིག་ལེ་ལྗང་སྐྱ་འགུལ་འཕྲིག་ཅན་གྱི་སྟེང་དུ་རྣམ་པར་ཤེས་པའི་ངོ་
བོ་ཧྲཱིཿཡིག་དམར་པོ་རིང་ཆ་ཚེག་དྲག་དང་བཅས་པ་དར་ཅོག་རླུང་གིས་བརྡབ་པ་ལྟར་
འདར་ཕྲི་ལི་ལི་ཡོད་པར་དམིགས། རང་གི་སྤྱི་བོར་གྲུ་གང་ཙམ་གྱི་ནམ་མཁར་རྨ་བྱ་
ཟློས་གར་རྩེ་བ་བརྒྱད་ཀྱིས་བཏེགས་པའི་རིན་པོ་ཆེའི་ཁྲི་པདྨ་ཉི་ཟླའི་གདན་ལ་བླ་
མ་དང་གཉིས་སུ་མེད་པའི་བཅོམ་ལྡན་འདས་མགོན་པོ་འོད་དཔག་ཏུ་མེད་པ་སྐུ་
མདོག་དམར་པོ་པདྨ་རཱ་གའི་ལྷུན་པོ་ལ་ཉི་འོད་ཕོག་པ་ལྟ་བུ། ཞལ་གཅིག་ཕྱག་
གཉིས་ཞབས་རྡོ་རྗེའི་སྐྱིལ་ཀྲུང་། ཕྱག་མཉམ་བཞག་གི་སྟེང་ན་འཆི་མེད་ཡེ་ཤེས་
ཀྱི་བདུད་རྩིས་བཀང་བའི་ལྷུང་བཟེད་འཛིན་པ། མཆོག་གི་སྤྲུལ་སྐུ་ཚངས་པར་སྤྱོད་
པའི་ཆ་ལུགས་ཅན། མཚན་བཟང་པོ་སུམ་ཅུ་དང་དཔེ་བྱད་བཟང་པོ་བརྒྱད་ཅུས་
བརྒྱན་པ། འོད་དང་འོད་ཟེར་མུ་མཐའ་མེད་པ་འཕྲོ་བའི་སྐུར་གསལ་བའི་གཡས་སུ་
སྙིང་རྗེའི་རང་གཟུགས་འགྲོ་འདུལ་སྤྱན་རས་གཟིགས་དབང་ཕྱུག་སྐུ་མདོག་དཀར་
པོ་ཕྱག་བཞི་པ། ཞབས་གཉིས་པད་ཟླའི་གདན་ལ་མཉམ་པར་བཞེངས་པ། ཕྱག་
དང་པོ་གཉིས་ཐུགས་ཀར་ཐལ་མོ་སྦྱར་བའི་བར་ན་ཡིད་བཞིན་གྱི་ནོར་བུ་འཛིན་པ།
གཡས་འོག་མས་སྐྱབས་སྦྱིན་གྱིས་ཤེལ་ཕྲེང་དང་། གཡོན་འོག་མས་པདྨ་དཀར་པོའི་
ཡུ་བ་ནས་འཛིན་ཅིང་སྙན་གྱི་ཐད་དུ་ཁ་གྱེས་པ། རི་དགས་ཀྱི་ལྤགས་པས་ནུ་གཡོན་
བཀབ་པ། གཙོ་བོའི་གཡོན་དུ་པད་ཟླའི་གདན་ལ་མཐུ་སྟོབས་མངའ་བདག་གསང་
བའི་བདག་པོ་སྐ་མདོག་སྔོན་པོ་ཞབས་མཉམ་པའི་སྟབས་ཀྱིས་བཞེངས་ཤིང༌། ཕྱག་
གཉིས་རྡོ་རྗེ་དང་དྲིལ་བུ་ཐུགས་ཀར་བསྣོལ་ཏེ་འཛིན་པ། བྱང་སེམས་གཉིས་ཀ་

ལོངས་སྤྱོད་རྫོགས་སྐུའི་རྒྱན་ཆས་བཅུ་གསུམ་གྱིས་རྣམ་པར་སྤྲས་པ། གཙོ་འཁོར་
གསུམ་པོའི་མཐའ་བསྐོར་དུ་ཟབ་ལམ་འཕོ་བ་བརྒྱུད་པའི་བླ་མ་ཐམས་ཅད་དྭངས་
པའི་མཁའ་ལ་འཇའ་ཚོན་ཤར་བ་ལྟར་བཞུགས་པས་བདག་གཞན་སེམས་ཅན་
ཐམས་ཅད་ལ་བརྩེ་བའི་ཞལ་ཕྱོགས་ཤིང་། འཛུམ་པའི་སྤྱན་གྱིས་གཟིགས། དགྱེས་
པའི་ཐུགས་ཀྱིས་དགོངས་ནས་བདེ་ཆེན་དག་པའི་ཞིང་དུ་འདྲེན་པའི་དེད་དཔོན་ཆེན་
པོར་བཞུགས་པར་མོས་ཤིག །ཅེས་དང་སྤྲོ་ན། རང་ཉིད་གཞི་ལུས་རྡོ་རྗེ་རྣལ་འབྱོར་
མ ཞལ་གཅིག་ཕྱག་གཉིས་དམར་གསལ་གྲི་ཐོད་འཛིན༔ ཞབས་གཉིས་འདོར་
སྟབས་སྤྱན་གསུམ་ནམ་མཁར་གཟིགས༔ དེའི་ཁོང་དབུས་རྩ་དབུ་མ༔ སྦོམ་ཕྲ་
མདའ་སྙུག་ཙམ་པ་ལ༔ སྟོང་སངས་འོད་ཀྱི་སྦུ་གུ་ཅན༔ ཡར་སྣེ་ཚངས་བུག་གནས་
སུ་ཧར༔ མར་སྣེ་ལྟེ་འོག་ཟུམ་པ་ཡི༔ སྙིང་གར་ཚིགས་ཀྱིས་བཅད་པའི་སྟེང་༔ རླུང་
གི་ཐིག་ལེ་ལྗང་སྐྲའི་དབུས༔ རིག་པ་ཧྲཱིཿཡིག་དམར་པོར་གསལ། སྤྱི་བོར་ཁྲུ་གང་
ཙམ་གྱི་སྟེང་༔ སངས་རྒྱས་སྣང་བ་མཐའ་ཡས་ནི༔ མཚན་དཔེ་རྫོགས་པའི་ཕུང་པོར་
གསལ༔ ཞེས་གསལ་གདབ་སྤྱི་བོའི་བླ་མ་འོད་དཔག་མེད་ལ་སྙིང་ཁུང་རུས་པའི་
གཏིང་ནས་ཡིད་ཁྱེད་ཤེས་ཀྱི་དད་པས་མིག་ནས་མཆི་མ་འཁྲུགས་པ་དང་བཅས་ལག་
པའི་ཐལ་མོ་སྙིང་གར་སྦྱོར་ལ་མོས་འདུན་རྩེ་གཅིག་པས་ཡིད་ཀྱིས་རྗེས་ཟློས་གྱིས་
ཤིག །བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
པའི་སངས་རྒྱས་རྡུལ་བྲལ་ཤིན་ཏུ་རྣམ་པར་དག་པ་མགོན་པོ་འོད་དཔག་ཏུ་མེད་པ་
ལ་ཕྱག་འཚལ་ལོ། །
མཆོད་དོ་སྐྱབས་སུ་མཆིའོ། །ཞེས་ལན་ཅི་མང་བརྗོད་མཐར་{སྤྲོ་ཞིང་ནུས་ན་གཞན་
སངས་རྒྱས་དང་བྱང་ཆུབ་སེམས་དཔའི་མཚན། མཆན།} ཡིད་འགྱུར་ངེས་ཀྱིས་དབྱངས་ལ་
དྲངས་ཏེ། ཨེ་མ་ཧོ༔ གནས་རང་སྣང་དོན་གྱི་འོག་མིན་ན༔ ཡིད་དད་བརྒྱའི་འཇའ་
གུར་འཁྲིགས་པའི་ཀློང༔ སྐྱབས་ཀུན་འདུས་རྩ་བའི་བླ་མ་ནི༔ སྐུ་ཐ་མལ་མ་ཡིན་
དྭངས་མའི་ལུས༔ དཔལ་སངས་རྒྱས་སྣང་མཐའི་ངོ་བོར་བཞུགས༔ ཡིད་མོས་གུས་

གདུང་བས་གསོལ་བ་འདེབས༔ ལམ་འཕོ་བ་འབྱོངས་པར་བྱིན་གྱིས་རློབས༔ གནས་
འོག་མིན་བསྒྲོད་པར་བྱིན་གྱིས་རློབས༔ དབྱིངས་ཆོས་སྐུའི་རྒྱལ་ས་ཟིན་པར་ཤོགཿ
ཅེས་ཚར་ཅི་རིགས་པར་བརྗོད་པའི་རྗེས་མ་ལ་ཡིད་མོས་གུས་གདུང་བས་གསོལ་བ་
འདེབས༔ མན་ཆད་ཚར་གསུམ་དང ཡང་དབྱིངས་ཆོས་སྐུའི་རྒྱལ་ས་ཟིན་པར་
ཤོག༔ ཅེས་ལན་གསུམ་བརྗོད༔ རིག་པ་སེམས་ཀྱི་རྟེན་ཧྲཱིཿཡིག་ལ་སེམས་བཟུང༌།
དེ་ནས་སྤར་ཆོག་གི་ཚེ་རྐན་གྱི་ཕུག་ནས་ཧྲཱིཿཧྲཱིཿཞེས་ལྔ་ཚར་བརྗོད་པ་དང་མཉམ་དུ་
ཧྲཱིཿ དམར་པོ་རླུང་གི་ཐིག་ལེ་ལྗང་སྐྲ་གཡོ་བའི་རྣམ་པ་ཅན་དེས་བཏེགས་ཏེ་འདར་ཕྲི་
ལི་ལི་བྱེད་ཅིང་ཇེ་མཐོ་ཇེ་མཐོར་སོང་།སྤྱི་བོར་ཚངས་པའི་བུ་གར་ཐོན་པ་དང་མཉམ་
དུ་ཕཊཿཅེས་བརྗོད་པས་དཔག་ཆེན་གྱིས་མདའ་འཕང་བ་ལྟར་སངས་རྒྱས་འོད་
དཔག་མེད་ཀྱི་ཐུགས་ཀར་ཐིམ་པར་བསམ།{དམིགས་པ་ཕོག་སྐབས་ཚར་གཅིག་གི་ཆོག །
མཆན།} སྦྱངས་བའི་སྐབས་སུ་ཡང་སྙིང་གར་ཧྲཱིཿཡིག་གསལ་ལ་དམིགས་པ་སྔར་ལྟར་
ཕཊཿསྒྲ་དང་བཅས་གྲངས་བདུན་ནམ་ཉེར་གཅིག་སོགས་ཡང་ཡང་སྦྱངས། ལུགས་
གཞན་ལ་ཕཊཿབརྗོད་ནས་སྤར་ཞིང་ཊ་བརྗོད་པས་མར་འབེབས་པའི་དམིགས་པ་བྱ་
སྲོལ་ཡོད་ཀྱང༌། འདིར་མར་འབེབས་སྲོལ་མེད་གསུངས། མཐར་སྐུ་ལྔའི་དབྱིངས་
སུ་རྒྱས་གདབ་པའི་ཆེད་དུ། ཕཊ་ལྔ་ཕྲུགས་སུ་བརྗོད་ཅིང་གནས་ལུགས་སྤྲོས་པ་དང་
བྲལ་བའི་ངང་དུ་མཉམ་པར་བཞག །དེ་ནས་སྤྱི་བོའི་བརྒྱུད་པའི་བླ་མ་རྣམས་གཙོ་
བོ་གསུམ་ལ་ཐིམ། སེམས་དཔའ་གཉིས་ཀྱང་བླ་མ་འོད་དཔག་མེད་ལ་ཐིམ། འོད་
དཔག་མེད་འོད་དུ་ཞུ་ནས་རང་ལ་ཐིམ་པའི་རྐྱེན་གྱིས་རང་ཉིད་སྐད་ཅིག་གིས་བཅོམ་
ལྡན་འདས་མགོན་པོ་ཚེ་དཔག་ཏུ་མེད་པ་སྐུ་མདོག་དམར་པོ་ཞལ་གཅིག་ཕྱག་གཉིས་
ཞབས་རྡོ་རྗེའི་སྐྱིལ་མོ་ཀྲུང་གིས་བཞུགས་པ། ཕྱག་མཉམ་བཞག་གི་སྟེང་ན་འཆི་
མེད་ཡེ་ཤེས་ཀྱི་བདུད་རྩིས་གང་བའི་ཚེ་བུམ་རིན་པོ་ཆེ་དཔག་བསམ་ལྗོན་ཤིང་གི་ཁ་
རྒྱན་ཅན་འཛིན་པ། ལོངས་སྤྱོད་རྫོགས་པའི་རྒྱན་ཆས་བཅུ་གསུམ་གྱིས་སྨྲས་པའི་
ཐུགས་ཀར་འཁོར་འདས་ཀྱི་དངས་བཅུད་ཐབས་ཤེས་ཉི་ཟླ་{ཉི་མ་འོག་མཆནགའུ་

ཁ་སྦྱོར་གྱི་དབུས་སུ་ཧྲཱིཿཨཱ་རྀས་མཚན་པ་ལ་སྲིད་ཞིའི་སྣོད་བཅུད་ཀྱི་ཚེ་བཅུད་འདུས་
པར་གསལ་ཐོབ་ལ་བསྙེན་པ་མཉམ་དུ་གསུང་བར་ཞུ། ཨོཾ་གུ་རུ་ཨཱ་ཡུཿསིདྡྷི་ཧཱུྃ་ཧྲཱིཿ
ཨ་མཱ་ར་ཎི་ཛཱི་བན་ཏི་ཡེ་སྭཱ་ཧཱ། ཞེས་བརྒྱ་རྩ་དང་མཚན་བརྒྱ་རྩ་བརྒྱད་ཀྱང་ཅི་རིགས་
པར་བརྗོད་ལ་མི་དམིགས་པའི་ངང་དུ་བཞག་གོ །དེ་ལྟར་བྱས་པས་རྟེན་འབྲེལ་གྱི་
བདེན་པས་ཚེ་གེགས་ཀྱང་ཞི་བར་འགྱུར་རོ། །ཇི་སྐད་བཤད་པའི་དམིགས་པ་བློར་
བྱང་བར་བྱས་ལ། ཉམས་སུ་ལེན་སྐབས་གཏེར་གཞུང་ཁྲིགས་བསྡེབས་ཇི་ལྟ་བ་
བཞིན་ཉམས་སུ་ལེན་ལ་རྟགས་ཐོན་བར་སྦྱངས། འབྱོངས་པའི་རྟགས་ནི། གཞུང་
ལས། མགོ་ན་ཆུ་སེར་ཟིལ་པ་ཕྲུམ། །འཇགས་མ་འདར་གྱིས་ཚུགས་སོགས་འབྱུང༌།།
ཞེས་སོ། །མཐར་དགེ་བ་བསྔོ་ཞིང་བདེ་བ་ཅན་དུ་སྐྱེ་བའི་སྨོན་ལམ་ཀྱང་འདོན་པར་
བྱའོ། །
དེ་ལྟར་ཟབ་ལམ་འཕོ་བའི་གདམས་པ་འདི་ནི་བསྐྱེད་རྫོགས་ཀྱི་རྣམ་གྲངས་གཞན་
ལྟར་དུས་ཡུན་རིང་དུ་སྦྱངས་མི་དགོས་པར་བདུན་ཕྲག་གཅིག་ཙམ་སྦྲངས་ན་ངེས་པར་
རྟགས་ཐོན་ངེས་པས་མ་བསྒོམས་པར་སངས་རྒྱས་པའི་ཆོས་ཞེས་མྱུར་ལམ་བླ་ན་མེད་
པ་འདི་ལྟ་བུ་ཐམས་ཅད་ཀྱིས་ཡི་དམ་དུ་བྱ་བར་རིགས་སོ། །གཤིས་པ་ལས་ལ་སྦྱར་
བ་ནི། རང་ཉིད་ལ་འཆི་ལྟས་བྱུང་སྟེ་ཅིས་ཀྱང་མི་བཟློག་པར་ཤེས་ཤིང་ཐིམ་རིམ་
རྣམས་འབྱུང་བའི་ཚེ་བྱ་དགོས་ཀྱི། དེ་ལས་གཞན་དུ་མི་རུང་སྟེ། རྒྱུད་ལས། དུས་
ལ་བབ་ཚེ་འཕོ་བྱ་སྟེ། །དུས་མིན་ལྷ་རྣམས་གསོད་པར་འགྱུར། །ཞེས་སོ། །དེ་ལ་
སྤྱིར་ཐིམ་རིམ་ལ་མང་དུ་ཡོད་ཀྱང་གོ་བདེ་བའི་དབང་དུ་བྱས་ན། དབང་པོ་ལྔ། འབྱུང་
བ་བཞི། སྣང་མཆེད་ཐོབ་གསུམ་གྱི་ཐིམ་རིམ་དང་གསུམ་ལས། དང་པོ་ནི། རང་གི་
སྔས་མགོར་སེར་ཚོགས་ལྟ་བུ་ཡོད་ན། དེ་དག་གི་འདོན་པ་གསུང་བའི་སྒྲའམ།
གཞན་གྱིས་རང་ལ་གཏམ་སྨྲས་ཀྱང་སྒྲ་ཙམ་ལས་ཚིག་འབྲུ་ཅི་བཞིན་མི་གོ་བའི་ཚེ་རྣ་
བའི་ཤེས་པ་འགགས་པ་ཡིན།༡ དེ་བཞིན་དུ་མིག་གིས་གཟུགས་ལ་བལྟས་ཀྱང་
ཡད་ཡུད་ཙམ་ལས་མི་མཐོང་{སྔར་འདྲིས་ཀྱི་རང་གི་ཉེ་འབྲེལ་སོགས་དྲུང་དུ་ཕྱིན་ཀྱང་ངོ་མི་

ཤེས་པ། མཆན།} བའི་ཚེ་མིག་གི་ཤེས་པ་འགགས།༢ དེ་མཚོན་སྣས་དྲི༣༴ ལྕེས་རོ༤༴
ལུས་ཀྱིས་རེག་བྱ་སོགས་ཡུལ་ཅི་བཞིན་མི་མྱོང་བར་འགྱུར་བའི་ཚེ་ཐིམ་རིམ་ཕྱི་མ་
ཡིན་པས་འདི་དུས་ངོ་སྤྲོད་གདབ་དགོས་ཤིང༌།༥ འཕོ་བ་འདེབས་མཁན་ཡོད་ན་
འདེབས་པའི་དུས་མ་ནོར་བ་ཡིན། མིན་ཀྱང་རང་གིས་འཕོ་བ་ལས་ལ་སྦྱར་བའི་
གདམས་པ་འཆད་འགྱུར་ལྟར་གནད་དུ་བསྣུན་དགོས་པའི་དུས་ཡིན་ནོ།།གཉིས་པ་
ཤའི་ཁམས་ས་ལ་ཐིམས་པས་ལུས་དོང་དུ་ལྷུང་བ་ལྟ་བུ་དང༌།༡ རི་བོས་ནོན་པ་ལྟ་
བུ་ལྕི་སྣང་འཆར་ཏེ། ད་ལྟ་མི་འཆི་ཀ་མ་འགའ་རེས་ང་ཡར་འཐེན་ཟེར་བ་དང་། ངའི་
སྔས་འདི་མཐོ་རུ་ཆུག་ལ་སོགས་པ་ཟེར་བ་དེ་ཡིན། ཁྲག་གི་ཁམས་ཆུ་ལ་ཐིམ་པས་
ཁ་སྣ་ནས་ཆུ་འཛགས་ཤིང་ལྦུ་བ་ཉབ།༢ དྲོད་ཀྱི་ཁམས་མེ་ལ་ཐིམ་པས་དྲོད་མཐའ་
ནས་སྡུད་དེ་ཁ་སྣ་སྐམ།༣ ཁ་ཅིག་ལ་སྤྱི་བོ་ནས་རླངས་པ་ཕྱུ་རུ་རུ་འོང་། དབུགས་
ཀྱི་ཁམས་རླུང་ལ་ཐིམ་པའི་ཚེ།༤ གྱེན་རྒྱུ། ཐུར་སེལ། མེ་ཉམས་ཁྱབ་བྱེད་ཀྱི་རླུང་
དང་བཞི་ཀ སྲོག་འཛིན་གྱི་རླུང་ལ་འདུས་པས་དབུགས་ནང་དུ་སྡུད་དཀའ་ཞིང༌།
དབུགས་ཀྱི་གནས་གློ་བ་ནས་ལམ་མིད་པ་དཀར་ནག་བརྒྱུད་དེ་དབུགས་ཕྱིར་ལ་
བརྩེགས་མར་འཕེན། དེ་ནས་ལུས་ཀྱི་ཁྲག་ཐམས་ཅད་སྲོག་རྩར་འདུས་ཏེ་སྙིང་དབུས་
སུ་ཁྲག་ཐིག་པ་གསུམ་རིམ་པར་བརྒྱབ་བས་དབུགས་རིང་པོ་གསུམ་ཧ་ཞེས་ཕྱིར་
འཕེན་ཞིང་ཨུ་ཞེས་དབུགས་སོང་སྟེ་ཕྱི་དབུགས་ཁྲོག་གིས་ཆད། གསུམ་པ་དེའི་དུས་
སུ་སྤྱི་བོ་ནས་ཕ་ལས་ཐོབ་པའི་ཐིག་ལེ་དཀར་ཆ་ཐུར་དུ་བརྒྱུགས་ཏེ་ཕྱི་རྟགས་སུ་ནམ་
མཁའ་གཡའ་དག་པ་ལ་ཟླ་འོད་ཕོག་པ་ལྟ་བུའི་དཀར་ལམ་འཆར། ནང་རྟགས་སུ་
ཤེས་པ་གསལ་ཉམས་དང་ལྡན། ཞེ་སྡང་གི་རྟོག་པ་སོ་གསུམ་འགགས། དེ་སྣང་
བ་ཟེར། ལྟེ་བ་ནས་མ་ལས་ཐོབ་པའི་རཀྟ་དམར་ཆ་གྱེན་དུ་བརྒྱུག་པས་ཕྱི་རྟགས་
སུ་ནམ་མཁའ་གཡའ་དག་པ་ལ་ཉི་འོད་ཕོག་པ་ལྟ་བུའི་དམར་ལམ་འཆར། ནང་
རྟགས་སུ་ཤེས་པ་བདེ་ཉམས་ཆེ། འདོད་ཆགས་ཀྱི་རྟོག་པ་བཞི་བཅུ་འགགས། དེ་
མཆེད་པ་ཟེར། དེ་ནས་དཀར་དམར་གཉིས་སྙིང་དབུས་སུ་འཕྲད་པའི་བར་དུ་རྣམ་

ཤེས་ཚུད་ནས་ཕྱི་རྟགས་སུ་ནམ་མཁའ་གཡའ་དག་པ་ལ་སྨགས་ཀྱིས་ཁྱབ་པ་ལྟ་བུའི་
ནག་ལམ་དང༌། ནང་རྟགས་སུ་མི་རྟོག་པའི་ཉམས་འཆར། གཏི་མུག་གི་རྟོག་པ་
བདུན་འགགས་ནས་ནག་ཐུམ་གྱིས་བརྒྱལ་འགྲོ། དེ་ཉེ་བར་ཐོབ་པ་ཟེར། དེ་ནས་
ཉེར་ཐོབ་འོད་གསལ་ལ་ཐིམ་པ་ཞེས་ཅུང་ཟད་བརྒྱལ་སངས་ནས་ནམ་མཁའ་བསླད་
བྱེད་ཀྱི་རྐྱེན་གསུམ་དང་བྲལ་བ་ལྟ་བུའི་གཞི་ཡི་འོད་གསལ་ཡུད་ཙམ་ལ་འཆར་བ་
དེ་རང་ངོ་ཤེས་ནས་མཉམ་པར་བཞག་ན་རབ་ཆོས་སྐུར་འཕོ་བ་ཞེས་བར་དོ་མེད་པར་
སངས་རྒྱ་བ་ཡིན། དེ་ནས་རིམ་པས་ཆོས་ཉིད་དང་སྲིད་པའི་བར་དོ་སོགས་འཆར་
བ་ཡིན་ཏེ། དེ་དག་དངོས་གཞིའི་ཁྲིད་ཡེ་ཤེས་བླ་མ་ལས་ཤེས་སོ། །ཕལ་པོ་ཆེ་ལས།
དཔེར་ན་རྐྱལ་མཁན་ཆུ་ཡིས་ཁྱེར་བའི་ཚེ། །རྐྱལ་བའི་ལོ་རྒྱུས་སེམས་ལ་ཡོད་གྱུར་
ཀྱང༌། །མ་བརྐྱལ་བར་དུ་ཐར་བར་མི་འགྱུར་བཞིན། །ཤེས་ཀྱང་མ་སྒོམ་ཆོས་ཀྱང་
དེ་དང་འདྲ། ཞེས་དང༌། ལྷོ་བྲག་མར་པས། ངས་སྦྱངས་ཤིང་སྦྱངས་ཤིང་ཡང་ཡང་
སྦྱངས། །སྔར་འདྲིས་སུ་བྱས་པའི་གདེང་གཅིག་ཡོད། །ང་ཐ་མལ་དུ་ཤི་ཡང་ཉམས་
ང་མེད། །ཅེས་པ་ལྟར། ད་ལྟ་ཉམས་ལེན་གནད་དུ་ཁེལ་ངེས་མ་བྱས་པར་བཤད་
ཡམས་དང་གོ་ལོ་ཐོས་ལོར་ཤོར་ཚེ། ཡང་ཕལ་པོ་ཆེ་ལས། ཇི་ལྟར་ཡུལ་བ་སོ་ནམ་
མཁན་གྱི་མིས། །རང་གི་ཞིང་བསྐྱུར་རོག་ལ་ལེགས་བསླབ་པས། །སྟོན་ཐོག་སྨིན་
དུས་རང་ལ་མེད་པ་ལྟར། །ཤེས་ཀྱང་མ་བསྒོམས་ཆོས་ཀྱང་དེ་དང་འདྲ། །ཞེས་
གདམས་ངག་ལ་གོམས་འདྲིས་བྱེད་པ་གལ་ཆེ། ཉམས་ལེན་གནད་དུ་མ་སོང་བ་དག་
གིས་འཆི་བ་ལ་ཉེ་བའི་ཚེ་འཇིག་རྟེན་ཚེ་འདིའི་ཞེན་པ་རྦད་ཀྱིས་བཅད་ནས། ད་རེས་
འཆི་བ་འདི་བླ་མའི་གདམས་ངག་ལ་བརྟེན་ཏེ་དག་པའི་ཞིང་དུ་དཔག་ཆེན་གྱིས་
མདའ་འཕང་པ་ལྟར་འགྲོ་བ་ཡིན་པས་ང་རེ་དགའ་སྙམ་དུ་སེམས་ཀྱི་དཔའ་བསྐྱེད།
འཕོ་བའི་དམིགས་པ་སོགས་རང་གི་ཡིད་ལ་གསལ་དཀའ་ན་གསལ་འདེབས་ནུས་
པའི་གྲོགས་ཡོད་ཚེ་གསལ་འདེབས་སུ་འཇུག་གོ །གང་ལྟར་གོང་དུ་བཤད་པ་ལྟར་
ད་ལྟ་གསོན་པའི་གནས་སྐབས་ན་འདུས་བྱས་ཐམས་ཅད་མི་རྟག་པ་དང༌། གང་

བྱས་སྡིག་སྡུག་གི་བྱ་བ། གང་སྣང་འཁྲུལ་བའི་རང་བཞིན། རིགས་དྲུག་གང་དུ་སྐྱེས་
ཀྱང་སྡུག་བསྔལ་ཁོ་ན་ལས་བདེ་བ་མེད་ཚུལ་ལ་བློ་སྦྱངས། ཇི་སྐད་བཤད་པའི་བླ་
མའི་རྣལ་འབྱོར་གྱི་རྫོགས་རིམ་བསྡུ་བའི་དམིགས་པ་དང་། འཕོ་ལུང་གི་དམིགས་
རིམ་ལ་གོམས་འདྲིས་ཡོད་ངེས་བྱ་བ་རྣམས་གལ་ཆེའོ། །
རྩ་བའི་ལྔ་པ་གཤིན་པོ་རྗེས་འཛིན་ཐུགས་རྗེའི་ལྕགས་ཀྱུའི་འཕོ་བ་ལ་གསུམ། འཕོ་
བ་གདབ་པའི་དུས་ཚོད། འདེབས་པ་པོ་གང་ཟག་གི་ཁྱད་པར། ཇི་ལྟར་འདེབས་
ཚུལ་ལོ། །དང་པོ་འཕོ་བ་གདབ་པའི་དུས་ཚོད་ནི། གོང་དུ་ལས་ལ་སྦྱར་བའི་སྐབས་
ཇི་སྐད་བཤད་པ་ལྟར་ཕྱི་དབུགས་ཆད་ནས་ནང་དབུགས་མ་ཆད་པའི་གོང་དུ་དུས་
ངེས་པ་དང་འཕྲད་ན་འཕོ་བའི་མན་ངག་ལ་ཅུང་ཟད་གོམས་འདྲིས་ཡོད་པ་གང་རུང་
རུང་གིས་འཕོ་བ་བཏབ་ན་ཡང་། ཕན་ཐོག་ཆེ་ཞིང་ངན་སོང་གི་སྐྱེ་གནས་དགག་པར་
ནུས་ཏེ། མགྲོན་པོ་ལམ་དུ་ཞུགས་པ་ལ་གྲོགས་ཀྱིས་བསྒྱུར་བ་དང་འདྲ་གསུངས།
གཉིས་པ་དེ་ལྟར་མ་ཡིན་པར་ལུས་སེམས་བྲལ་ཚར་ནའང༌། རྟོགས་པ་མཆོག་ལྡན་
གྱི་རྣལ་འབྱོར་པས་བྱང་བུ་སོགས་དམིགས་རྟེན་ལ་རྣམ་ཤེས་བཀུག་ནས་འཕོ་བ་
བཏབ་ན་གདོས་བཅས་ཀྱི་ལུས་དང་བྲལ་བ་དེ་རྐྱེན་གྱིས་བསྒྱུར་སླ་བས་ན་ཐེ་ཚོམ་
མེད་པར་གྲོལ་ནུས་ལ། གང་ཟག་ཕལ་བས་ཕུང་པོ་ལ་རྣམ་ཤེས་བཀུག་སྟེ་འཕོ་བར་
རློམ་པ་ལ་ནི་སྙིང་པོ་ཅི་ཡང་མེད་གསུངས། དེ་བས་ན་ད་ལྟ་བླ་མའམ་སྤྲུལ་སྐུ་ལ་
སོགས་པའི་མིང་བཏགས་པ་གོ་ས་ཙམ་ལས་བསྐྱེད་རྫོགས་ལ་སྦྱང་གོམས་ཆེར་མེད་
པ་གཤིན་པོ་ལ་འཕོ་བ་འདེབས་པ་རྣམས་ཀྱིས། བྱམས་སྙིང་རྗེ་བྱང་ཆུབ་གྱི་སེམས་
ཀྱིས་ཀུན་ནས་བསླངས་ཏེ་རང་འདོད་ཀྱི་འཁྲིས་མེད་པ་དག་གིས་གཤིན་པོ་ལ་ཕན་
ཐོག་ཤས་ཆེ་ཞིང་རང་ལ་སྒྲིབ་པར་མི་འགྱུར་མོད། ཡོན་ཏན་གང་ཡང་མེད་བཞིན་
རང་གི་རྙེད་ཚོལ་གྱི་ཆེད་དུ་ངག་འདོན་ཙམ་ཤེས་པ་ལ་བརྟེན་ནས་འཕོ་བ་འདེབས་
ཤིང༌། གཤིན་པོའི་ཕོ་རྟ་སོགས་ལེན་པ་ནི་ཤིན་ཏུ་ཐ་ཆད་པ་ཡིན་ཏེ། ཇི་སྐད་དུ།
རང་ཐར་པའི་སྐམ་སར་མ་ཕྱིན་པར། །མི་གཞན་གྱི་འདྲེན་སྟོན་བྱེད་པ་དེ། །དེ་

གཉིས་ཀྱང་ཅུང་ཟད་ཆ་མ་མཐུན། །དཔེ་ཆུས་ཁྱེར་མི་ལ་མིས་འཇུས་འདྲ། །ཞེས་སོ། །
གསུམ་པ་འཕོ་བ་ཇི་ལྟར་འདེབས་ཚུལ་ནི། དེ་ལ་རྟོགས་པ་དང་ལྡན་པའི་རྣལ་འབྱོར་
པས་ཕ་རོལ་པོའི་རྣམ་ཤེས་དང་རང་གི་རྟོག་ཚོགས་དབྱེར་མེད་དབྱིངས་སུ་ལ་བཟླས་
གོམས་པའི་གང་ཟག་གིས་གཤེད་མ་བསྐྲད་བསྲུངས་སྡིག་སྦྱང་རྣམས་རང་རང་གི་ཆོ་
གའི་འགྲོས་ལྟར་རྒྱས་བསྡུས་གང་བྱེད་སྔོན་དུ་འགྲོ་བས་དམིགས་རྟེན་ལ་རྣམ་ཤེས་
ཏེ་ཕཊ་ཀྱིས་རྒྱས་གདབ་ཅིང་ངང་ལ་བཞག་པ་དང༌། བསྐྱེད་རྫོགས་ཟུང་འཇུག་ལ་
བཀུག་ནས་མིང་བཞི་འདུས་པའི་ཕུང་པོ་ལྷར་གསལ་ཏེ་ངེས་ཤེས་མ་སྐྱེས་པར་སྤར་
ལ་མཐར་དབྱིངས་རིག་བསྲེས་པ་དང༌། དེ་གཉིས་ཀ་ལྷོངས་སུ་མ་གྱུར་པ་དག་གིས་
ཆོ་ག་གང་བྱེད་སྦྱོར་དངོས་རྗེས་གསུམ་ཚང་པའི་རྣམ་དག་ལ་ནན་ཏན་དུ་བྱ་ཞིང་རྡོ་
རྗེ་ཐེག་པའི་ལམ་ཟབ་མོའི་བདེན་པ་བསླུ་བ་མེད་པ་ལ་ཡིད་ཆེས་པའི་དད་པ་བརྟན་
པོ་དང་ལྡན་པས་བཅོས་མའི་བྱམས་སྙིང་རྗེའི་རྩལ་ཡང་ཡང་བཏོན་ནས་དམིགས་པ་
ཁོ་ན་ལ་འབད་ཅིང་འཕོ་བའི་གསོལ་འདེབས་ལ་གྲངས་བཟུང་སྟེ་ཡང་ཡང་སྤར།
མཐར་བསྔོ་སྨོན་བཟང་པོའི་རིགས་ལད་མོ་རྗེས་ཟློས་ཀྱི་ཚུལ་དུ་བྱ་བ་སོགས་གང་
ཟག་གི་བློ་ཚོད་དང་བསྟུན་དགོས་པ་ཡིན་ནོ། །འཕོ་བ་མ་བསྒོམས་སངས་རྒྱས་པའི་
ཁྲིད་ཀྱི་རིམ་པ་ཅུང་ཟད་བསྟན་ཟིན་ཏོ།། །།
དེ་ལྟར་དལ་འབྱོར་རྙེད་པར་དཀའ་བ་ལ་བསམ་ནས་དལ་རྟེན་ལ་སྙིང་པོ་བླངས། ཚེ་
མི་རྟག་པ་ལ་བསམ་ནས་བརྩོན་འགྲུས་ཀྱི་རྟ་ཕོ་ལྕག་ཀྱིས་བསྐུལ། སྡུག་བསྔལ་རྒྱུ་
འབྲས་ལ་བསམ་ནས་ངེས་འབྱུང་དང་སྙིང་རྗེའི་རྩལ་འདོན། དགེ་བའི་རྒྱུ་འབྲས་ལ་
བསམ་ནས་ཐེག་པ་མཆོག་གི་ལམ་ལ་བྲོད་པ་བསྐྱེད། ཐམས་ཅད་ལས་ཀྱི་རང་བཞིན་
ཡིན་པར་ཐག་བཅད་སྟེ་རྒྱུ་འབྲས་ཡིད་ཆེས་ཀྱི་དད་པ་བརྟན་པོ་རྒྱུད་ལ་བསྟེན། ཞར་
བྱུང་རང་རྒྱུད་ལ་བརྟགས་ནས་རང་སྐྱོན་སུན་ཕྱུང་སྟེ་ཡོན་ཏན་གོང་འཕེལ་ལ་བརྩོན།
དགེ་བའི་བཤེས་གཉེན་ལ་བསྟེན་ནས་དགོངས་སྤྱོད་བསླབ་པ་སྟེ་ཐུན་མོང་ཕྱིའི་སྔོན་
འགྲོ་ཁྲིད་རྐང་དྲུག དཀོན་མཆོག་གསུམ་ལ་སྐྱབས་སུ་བཟུང་ནས་ཐར་པའི་ལམ་

གྱི་རྟེན་གཞི་བཅའ། བྱང་ཆུབ་མཆོག་ཏུ་སེམས་བསྐྱེད་དེ་རྒྱལ་སྲས་ཀྱི་སྤྱོད་པ་རྒྱ་
མཚོས་ཁོག་ཕུབ། རྡོ་རྗེ་སེམས་དཔའི་བསྒོམ་བཟླས་ལ་བརྟེན་ནས་ཉེས་པ་ཐམས་
ཅད་ཀྱི་རྩ་བ་སྡིག་ལྟུང་སྟོབས་བཞིའི་སྒོ་ནས་བཤགས། སྐུ་གསུམ་གྱི་ཞིང་ཁམས་
མཎྜལ་དུ་ཕུལ་བ་དང་རྗེས་སུ་འབྲེལ་ཏེ་ཕུང་པོ་མཆོད་སྦྱིན་གྱིས་བདག་འཛིན་གཅོད་
ཅིང་ཚོགས་གཉིས་ཁྱད་པར་ཅན་བསགས། བྱིན་རླབས་ཐམས་ཅད་ཀྱི་འབྱུང་གནས་
བླ་མ་ལ་གསོལ་བ་བཏབ་སྟེ་དགོངས་བརྒྱུད་དོན་གྱི་འཕོ་བ་རང་རྒྱུད་ལ་ཐེབ་པར་བྱ་
བ་སྟེ། ཐུན་མིན་ནང་གི་སྔོན་འགྲོ་ཁྲིད་རྐང་ལྔ་དང༌། ལམ་མཐར་མ་ཕྱིན་པར་འཆི་
བ་ཐོག་བབ་ཏུ་བྱུང་ན་དག་པའི་ཞིང་དུ་མཚམས་སྦྱར་བ་འཕོ་བ་མ་བསྒོམས་སངས་
རྒྱས་ཏེ་ཁྱོན་ཁྲིད་རྐང་བཅུ་གཉིས་ཡིན་ལ། དེ་དག་ཀྱང་སྔོན་འགྲོ་བློ་ལྡོག་བཞི་དང༌།
རང་སྐྱོན་སུན་འབྱིན་ལ་བརྟེན་ནས་བཅོས་མ་མ་ཡིན་པའི་ངེས་འབྱུང་བསྐྱེད་ཅིང་ལམ་
གྱི་སྒོ་ཕྱེས། ཡོན་ཏན་ཐམས་ཅད་ཀྱི་འབྱུང་གནས་དགེ་བའི་བཤེས་གཉེན་ལ་བསྟེན་
ནས་ལམ་གྱི་རྟེན་འབྲེལ་བསྒྲིགས། སྐྱབས་འགྲོས་གཞི་བཟུང༌། བྱང་ཆུབ་མཆོག་ཏུ་
སེམས་བསྐྱེད། ཕྱིན་དྲུག་གི་ལམ་ལ་བསླབ་ནས་རྣམ་པ་ཐམས་ཅད་མཁྱེན་པ་རྫོགས་
པའི་སངས་རྒྱས་ཀྱི་ལམ་ཡང་དག་པ་ལ་ཁྲིད་པ་སྟེ། ཁྲིད་ཚུལ་གཞན་དུ་སྣང་བ་གསུམ་
དང༌། སྐྱེས་བུ་གསུམ་དང༌། ཕྱག་ཆེན་མདོ་ལུགས་སུ་ཁྲིད་པར་གྲགས་པ་ལ་སོགས་
པ་ཐམས་ཅད་ཀྱི་ལམ་གནད་ཡོངས་སུ་རྫོགས་པ་འདི་ཙམ་དུ་འདུས་པ་ཡིན་ལ།
ཐབས་བླ་ན་མེད་པ་རྡོར་སེམས་དང་མཎྜལ་ལ་བསྟེན་པའི་བསགས་སྦྱངས་གཉིས་དང་།
ཟབ་མོ་བྱིན་རླབས་ཀྱི་གསང་ལམ་བླ་མའི་རྣལ་འབྱོར་དང༌། མ་བསྒོམ་པར་སངས་
རྒྱས་པ་འཕོ་བའི་གདམས་པ་རྣམས་ནི། ཁྲིད་ཚུལ་འདིའི་ཁྱད་པར་གྱི་ཆོས་བླ་ན་
མེད་པ་ཡིན། ད་དུང་ཡང་སྙིང་ཐིག་རྡོ་རྗེ་སྙིང་པོའི་ལམ་གྱི་དངོས་གཞི་ཐུན་མོང་མ་
ཡིན་པའི་སྒོར་འཇུག་པ་ལ་ནི། ཁྱད་པར་གྱི་སྔོན་འགྲོའི་སྒོ་ནས་སྐུ་གསུམ་དང་
སེམས་རིགས་གིས་རྩྭ་ཁྲིད་དེ། དོན་གྱི་ངོ་སྤྲོད་རིག་པ་རྩལ་གྱི་དབང་བསྐུར་ནས་
གཟོད་ཉམས་ཁྲིད་དམར་བཙིང་དུ་འདེབས་པ་ཡིན་ནོ།། །།

དེ་ལྟར་འཕགས་བོད་གྲུབ་པའི་དབང་ཕྱུག་ཆེན་པོ་དག་གི་རྣམ་ཐར་རྨ་མེད་བདག་
གིར་མཛད་ནས་ཐོས་བསམ་སྦྱངས་སྟོབས་ཀྱི་ཡོན་ཏན་སོགས་གཞན་ལ་མ་ལྟོས་པར་
ལམ་ཟབ་བླ་མའི་རྣལ་འབྱོར་ཁོ་ན་ཉམས་བཞེས་མཛད་པ་ལ་བརྟེན་ཏེ། ཐུགས་
བསྐྱེད་ཀྱི་འབྲས་བུ་དུས་སུ་སྨིན་ནས་ཇི་ལྟ་ཇི་སྙེད་ཀྱི་ཡེ་ཤེས་མངོན་དུ་གྱུར་ཏེ།
གངས་ཅན་གྱི་མཁས་གྲུབ་བྱེ་བའི་གཙུག་གི་ནོར་བུ་ལྟ་བུ་ཤིང་རྟ་ཆེན་པོ་རང་བྱུང་རྡོ་
རྗེ་འཇིགས་བྲལ་གླིང་པ་ཞེས་མཚན་སྙན་གྱི་རྔ་གསེང་ས་གསུམ་ཡོངས་སུ་ཁྱབ་པ་
གང་གི་བཀའ་བབས་བདུན་གྱི་གཏེར་ཁ་དང་ཁྱད་པར་དགོངས་གཏེར་
མཛོད་ཀྱི་ཆོས་སྡེ་བྱོན་པའི་རྩ་བ་བླ་རྫོགས་ཐུགས་གསུམ་གྱི་སྙིང་པོ། ཀློང་ཆེན་སྙིང་
ཐིག་ཞེས་སྔ་འགྱུར་རྫོགས་པ་ཆེན་པོ་བཀའ་གཏེར་ཐམས་ཅད་ཆུ་བོ་གཅིག་འདྲེས་
གདམས་པའི་བཅུད་ཕུར་ལྟ་བུ་འདི་ཉིད་ཉམས་བཞེས་མཛད་པའི་མཁས་གྲུབ་ཀྱི་
དབང་པོ་དུ་མ་བྱོན་པས་ཐུན་མོང་ཐུན་མིན་གྱི་ཁྲིད་ཡིག་ཚད་མ་གསུམ་ལྡན་ཟབ་
ཅིང་རྒྱ་ཆེ་བ་རྒྱས་བསྡུས་མ་དྲོས་རྒྱ་མཚོ་ལྟར་བཞུགས་བཞིན། བྱེ་གསེབ་ཆུ་ཐིགས་
ལྟ་བུའི་བླུན་པོ་རང་མཚང་སྟོན་བྱེད་འདི་འདྲ་འདྲི་བའི་དགོས་གལ་ཆུང་ཡང་། ཁོ་བོ་
སྐྱེས་སྦྱངས་ཡོན་ཏན་གྱི་ན་ཚོད་ཕྲ་བཞིན་རང་རྒྱུད་གྲོལ་སྨིན་གྱིས་དབེན་ཞིང་། ཆོས་
དང་འཇིག་རྟེན་གང་ཐད་ནས་ཀུ་སཱ་ལའི་གདོལ་སྤྱོད་པ་ཡིན་ཀྱང༌། བོང་བ་གསེར་
གཟིགས་ལྟ་བུས་སྒོ་ནས་བརྩེ་བ་ཆེན་པོས་རྗེས་སུ་བཟུང་། སྨིན་གྲོལ་གདམས་པ་
རྒྱ་མཚོའི་བཀའ་དྲིན་བརྩལ་བའི་རང་ངོར་ཁ་ཙམ་མིན་པའི་བླ་མ་རྡོ་རྗེ་འཆང་སྔ་ཕྱི་
རིམ་པས་དབང་བསྐུར་ཆོས་བཤད་གྱིས་ཞེས་བཀའ་ནན་གསེར་གྱི་རྡོ་རྗེ་སྤྱི་བོར་
ཕེབས་བཞིན་བསྒྲང་བྱ་དུ་མར་བླ་མའི་གོ་ས་བཟུང་ནས་སློབ་མ་སྐྱོང་མདོག་མར་མེ་
རི་མོ་ལ་མར་མེའོ་ཞེས་བཏགས་པ་ལྟར་མཆོག་དམན་ཕལ་ཐ་སོ་སོར་གང་འདོད་ཅི་
ཕན་སྨིན་གྲོལ་དོན་གཉེར་བྱས་རུང་དུས་དབང་བཙན་པས་དངོས་སུ་ཕན་ཐོག་དེ་ཙམ་
ལས་མ་བྱུང་ཡང༌། དཔལ་མགོན་བླ་མ་དམ་པ་རྣམས་ཀྱི་ཐུགས་དགོངས་སྐོང་བྱེད་
དང༌། ཟབ་ཆོས་འདི་ཉིད་ཕྱོགས་མཐའ་ཀུན་ཏུ་ཁྱབ་ཆེ་བས་རང་འདྲའི་བློ་དམན་དཔེ་

ཚོགས་མང་ཆེ་ན་བློར་མི་ཤོངས་ཤིང་། ཟབ་བསྡུས་ཀྱི་གནད་གསང་མི་དཔོག་པའི་
བླ་སློབ་ལ། འཆད་ཉན་བདེ་བའི་ཆེད་གོ་སླ་བའི་ཐབས་ཁོ་ན་གཙོར་བཏོན། ཁྲིད་
ཡིག་རྒྱས་བསྡུས་རྣམས་ལ་ཁོང་བཅོལ། མཚུངས་མེད་དམ་པ་རྣམས་ཀྱི་ཞལ་རྒྱུན་
རང་གིས་གང་ཟིན་བཅས་སྔོན་འགྲོའི་ངག་འདོན་ཁྲིགས་སུ་བཅད་ནས་ཚིགས་རིས་
དང་མཐུན་པར་བྱས་ཏེ། བློ་ལྡོག་རྣམ་པ་བཞི་དང་ཁྱད་པར་རྒྱུ་འབྲས་སྐབས་སྡིག་
པའི་རྒྱུ་འབྲས་ངན་སོང་གསུམ་དམིགས་སུ་བཀལ། དགེ་བའི་རྒྱུ་འབྲས་མཐོ་རིས་
གསུམ་སོགས་ཤུགས་བསྟན་གྱི་མཛད་པ་ཅན་ཡིན་པ་མཁྱེན་བཞིན་ཁྲིད་རིམ་གཉིས་
སུ་བྱས། སྡོམ་གསུམ་བཅས་འགལ་སོགས་རང་སྐྱོན་སུན་འབྱིན་ལ་གསལ་ཁ་ཕྲན་
བུས་བརྒྱན། བཤེས་གཉེན་བསྟེན་ཚུལ་ནས་ཐུན་མོང་ཐུན་མིན་འཕོ་བ་བཅས་ཚིག་
གི་འབྱིན་འཇུག་རང་བློ་དང་གང་འཕྲོད་ཙམ་ལས་རང་གཞུང་ངག་འདོན་ལྟར་ལྷག་
བསམ་རྣམ་པར་དག་པས་དུས་སྔ་མོ་ནས་འདི་ལྟར་བྲི་སྙམ་པའི་མོས་པ་ཡོད་པ་དང༌།
སླར་ལམ་འདི་ལ་མོས་པ་དུ་མས་བསྐུལ་ཞིང་། ཁྱད་པར་དུ་བཀའ་བརྒྱུད་འབྲུག་པའི་
བསྟན་འཛིན་མཆོག་སྤྲུལ་༧ ཀུན་བཟང་ཐེག་མཆོག་བསྟན་འཛིན་གྱིས་དངོས་པོའི་
མཎྜལ་གྱ་ནོམ་པ་བཅས་དངོས་བརྒྱུད་ནས་ནན་ཆེར་བསྐུལ་མ་མཛད་པ་ལ་བརྟེན་
ནས་གྲགས་སྙན་རེ་བའི་ཆོས་བརྒྱད་ཀྱི་བསམ་པའི་དུག་དང་མ་འདྲེས་ངེས་པས།
ཇི་སྐད་དུ། དོན་མེད་ཕལ་ཆེར་དོན་ཡོད་ཕྱིར། །རྣམ་ཀུན་དོན་ཡོད་རིག་པར་བྱ། །
ཞེས་སེ་རལ་ལ་ཁྱི་ཚིལ་གྱིས་དཔེས་ཕྱི་རབས་བློ་དམན་ཐར་འདོད་མཁོས་ཆུང་གི་
སྐལ་ལྡན་རེ་འགའ་ལ་ཅུང་ཕན་ནམ་སྙམ་པས་ཡང་ཡང་བརྟག་དཔྱད་བཅས་གྲུབ་
པར་བགྱིས་པ་ལགས། ཡི་གེ་འདི་ལ་གོ་བ་ལོན་ངེས་དང་། གཏམ་རྒྱུད་སོགས་རྒྱས་
སྤྲོས་ཀུན་བཟང་བླ་མའི་ཞལ་ལུང་ཞིབ་མཇལ་གྱིས་གོ་དོན་རང་རྒྱུད་དུ་འབྱོར་ངེས་
རེ་མཛད་ན་དེ་ལས་མང་མི་དགོས་ལམ་ཁ་ཚང་ཡིན་ངེས་སོ། །
ཨོཾ་སྭ་སྟི། དེ་ལྟར་ཀློང་ཆེན་སྙིང་ཐིག་སྔོན་འགྲོ་ཡི། །ཐུན་མོང་ཐུན་མིན་ཁྲིད་རིམ་
ཐར་པའི་ལམ། །གསལ་བྱེད་སྒྲོན་མེ་ཞེས་སྤེལ་ཀུན་ཕན་བློས། །ཡི་གེའི་ཕྱི་མོ་སྤར་

དུ་བཀྲུན་པའི་དགེ །དུས་གསུམ་བསགས་པའི་རྣམ་དཀར་དགེ་ཚོགས་རྒྱུན། །ཆབ་
གཅིག་མ་རྣམས་སངས་རྒྱས་ཐོབ་ཕྱིར་དུ། །དམིགས་མེད་ཆོས་ཀྱི་དབྱིངས་སུ་ཡོངས་
བསྔོས་པས། །ཁམས་གསུམ་འཁོར་བ་དོང་ནས་དཀྲུགས་གྱུར་ཅིག །འགྲོ་ཁམས་
ཡེ་ནས་ཆོས་སྐུས་ཁྱབ་པ་ལ། །གཞི་ལ་གདམས་ངག་ཟབ་མོས་མཚམས་སྦྱར་ཏེ། །
འབྲས་བུ་དག་པ་གཉིས་ལྡན་ཆོས་ཀྱི་སྐུར། །ཕྱམས་གཅིག་བདེ་མཆོག་བདེ་བླག་ཉིད་
ཐོབ་ཤོག །བདག་ནི་དེང་ནས་ཚེ་རབས་ཐམས་ཅད་དུ། །བླ་མ་མཆོག་གིས་རྗེས་སུ་
འཛིན་གྱུར་ནས། །གདམས་པའི་བཅུད་མྱང་འགྲོ་ཀུན་ཕན་བདེའི་དཔྱིད། །དམ་ཆོས་
འོད་བརྒྱས་ཡོངས་སུ་སྣང་ནུས་ཤོག །སྲས་བཅས་རྒྱལ་བའི་ཐུགས་བསྐྱེད་མཛད་ཕྲིན
ཀུན། །བཟོད་བརྩོན་རྟག་གུས་སྦྱོར་བས་ཉེར་བླངས་ཏེ། །གང་འདུལ་དེར་སྟོན་སྐྱོ་
ངལ་མེད་པ་ཡིས། །བསྟན་འགྲོའི་སྨན་པ་ཆེ་མཆོག་ཉིད་གྱུར་ཅིག །རིས་མེད་བསྟན་
དང་དེར་འཛིན་སྐྱེས་བུའི་སྡེ། །བརྟན་མཁས་བཙུན་པས་འཛམ་གླིང་ཐ་གྲུ་ཁྱབ། །
སྤོང་ཀློག་ཕྲིན་ལས་མཁན་སློབ་ཆོས་རྒྱལ་གྱིས། །དུས་སྟོན་ཇི་བཞིན་དར་རྒྱས་གོང་
འཕེལ་ཤོག །གནས་སྐབས་དུས་ཀྱི་རྒུད་ཚོགས་ཐ་དག་ཞི། །བསྐལ་བཟང་གསར་
དུ་འབོད་པའི་བྱེད་པོ་ནི། །འགྲོ་ཁམས་འཕགས་ནོར་བདུན་གྱིས་འབྱོར་བས་ཕྱུག །
ཚེ་བསོད་དཔལ་ཡོན་རྫོགས་ལྡན་དུས་མཚུངས་ཤོག །ཐེག་རྩེ་བླ་མེད་བསྟན་པ་འཛིན་
མཁས་པའི། །རིག་པ་འཛིན་པས་ས་སྟེང་ཡོངས་གང་ནས། །ངེས་གསང་གདོང་ལྔའི་
དབང་པོའི་ང་རོའི་སྒྲས། །ལམ་དམན་ལོག་གོལ་ལྟ་ངན་རི་དྭགས་སྡེ། །མཐར་བསྐྲད་
ཡང་དག་ལམ་བཟང་སྣང་གྱུར་ཅིག །འཁྲུལ་ཞིག་རྣལ་འབྱོར་རྡོ་རྗེ་ལྕམ་དྲལ་གྱིས། །
རི་སུལ་མཚོ་གླིང་གངས་དང་ནགས་ཀྱི་ཁྲོད། །ཡོངས་སུ་གང་ནས་བརྟུལ་ཞུགས་
མཐར་ཕྱིན་ཏེ། །འཕུར་འགྲོའི་བསྟན་པ་མཁའ་ཉི་ལྟར་གསལ་རྒྱས། །འགྲོ་ཀུན་
སྐལ་བཟང་གདམས་པའི་སྣོད་གྱུར་ནས། །མིག་འཕྲུལ་ལྟ་བུའི་རིག་འཛིན་གསང་
ལམ་ལ། །བརྟེན་ནས་ཚོམ་བུ་གཅིག་ཏུ་མངོན་སངས་རྒྱས། །འཁོར་འདས་མཉམ་
ཉིད་ཞིང་གིས་མཛེས་གྱུར་ཅིག །མི་སྲུན་འབྱུང་པོའི་ཚོགས་ཀྱི་གདུག་པའི་སེམས། །

བྱང་སེམས་བདུད་རྩིའི་ཆར་གྱིས་རླན་བྱས་ནས། །ཐར་བའི་ས་བོན་སྨིན་རྒྱས་ཕྱམས་
གཅིག་ཏུ། །ཀུན་བཟང་གདོད་མའི་དབྱིངས་སུ་གྲོལ་བར་ཤོག །དུཿ་ཁའི་རྒྱུ་འབྲས་
ཀྱིས་མནར་ཁམས་གསུམ་འགྲོ། །སྲིད་ན་གཅིག་ཀྱང་མི་གནས་དེ་སྲིད་དུ། །ལམ་
བཟང་དམ་པ་འདི་ཡང་ནུབ་མེད་པས། །བཀྲ་ཤིས་ས་གསུམ་ཀུན་ཏུ་ཁྱབ་གྱུར་ཅིག །
ཇི་བཞིན་རེ་སྨོན་འགྲུབ་པའི་དཔང་པོ་རུ། །སྐྱབས་གནས་རྒྱ་མཚོ་བདེན་ལྡན་ཇི་སྙེད་
ཀྱི། །བསླུ་མེད་མཐུ་བྱིན་ནུས་པས་དེ་དེ་བཞིན། །འབད་མེད་ལྷུན་གྱིས་གྲུབ་པའི་
བཀྲ་ཤིས་ཤོག། །།ཅེས་རྩོམ་པ་གྲུབ་ཕྲལ་ཡི་གེའི་ཕྱི་མོ་དགེ་སློང་པདྨ་སངས་རྒྱས་
དང༌། སྤར་དཔེ་དགེ་སློང་བསྟན་འཛིན་རྒྱལ་མཚན་གྱིས་བགྱིས་ཤིང་། གཅུང་པོ་ནམ་
མཁའ་འོད་གསལ་སྙིང་པོ་དང་། དབོན་སྤྲུལ་པདྨ་ཀུན་གྲོལ་བཟང་པོ་གཉིས། མཐུན་
རྐྱེན་ཕུན་སུམ་ཚོགས་པས་གཞི་བྱས། སྒྲུབ་བརྩོན་དམ་པ་བྱམས་པ་ཀུན་བཟང་གི་
དངུལ་སྲང་བཅུ་དང༌། རྨུགས་སངས་སྤྲུལ་པའི་སྐུ་རྣམ་གཉིས་སོགས་ལམ་འདིར་མོས་
པའི་གང་ཟག་མང་པོའི་བདག་རྐྱེན་ལ་བརྟེན་ནས་དམར་ཟོབ་དངུལ་རྟེལ་ཚད་འགྲོ་
ངེས་ཟ་ཡོན་སྦྱར་ཏེ་སྤར་དུ་བསྒྲུབས་ནས་བསྔོ་སྨོན་ཚིག་བཅད་བཅས་རྣམས་དཀར་
བྱེད་པོ་དུས་མཐའི་རྣལ་འབྱོར་ཙམ་པོ་པ། ༧ཀུན་མཁྱེན་རང་བྱུང་རྡོ་རྗེའི་བྱིན་རླབས་
ཀྱི་སྣང་བ་ཅུང་ཟད་ཐོབ་པའི་༸རིག་འཛིན་འགྲོ་འདུལ་དཔའ་བོ་རྡོ་རྗེས་གནས་ཆེན་
རྡོ་རྗེ་ཡོངས་རྫོང་གི་ཉེ་ཆར། བཀྲ་ཤིས་དུང་དཀར་འཁྱིལ་བའི་རི་ཞོལ། རང་གནས་
བསམ་གཏན་གྱི་ཁང་བུར་བླ་མ་ལ་གསོལ་བ་བཏབ་བཞིན་སྤེལ་བས་རྣམ་པ་ཀུན་ཏུ་
དགེ་ཞིང་བཀྲ་ཤིས་པར་གྱུར་ཅིག་གུ། དགེའོ།། །།དགེའོ།། །། དགེའོ།། །།

༄༅། །འོད་གསལ་རྫོགས་པ་ཆེན་པོ་ཡང་གསང་བླ་ན་མེད་པ་
སྤྱིའི་ཁྱད་པར་གྱི་ཁྲིད་ཡིག་ལམ་བཟང་
ཡེ་ཤེས་སྙིང་པོ་བཞུགས་སོ། །
ངོ་བོ་ཀ་དག་སྤྲོས་པ་ལས་འདས་གཏིང་གསལ་ཆོས་ཀྱི་སྐུ། །རང་བཞིན་ལྷུན་གྲུབ་
འདུས་མ་ཡེ་བྱས་འོད་གསལ་ལོངས་སྤྱོད་རྫོགས། །ཐུགས་རྗེ་ཀུན་ཁྱབ་གདུལ་བྱ་
གང་འདུལ་དེར་སྣང་སྤྲུལ་པའི་སྐུ། །ཐ་དད་མ་ཡིན་རྡོ་རྗེའི་བླ་མར་སྒོ་གསུམ་གུས་
པས་འདུད། །སྐུ་གསུམ་སྟོན་པས་གདུལ་བྱའི་ཁམས་དབང་པོ། །སོ་སོར་འདུལ་
བྱེད་ཐེག་པ་མཐའ་ཡས་པའི། །རྒྱུད་ལུང་མན་ངག་ཀུན་གྱི་སྙིང་པོའི་དོན། །མངོན་
སུམ་སྟོན་བྱེད་ལམ་འདི་གསལ་བར་བྱ། །རིག་འཛིན་མཁའ་འགྲོ་དམ་ཅན་རྒྱ་མཚོ་
།ཁྱད་པར་སྲོག་བདག་རྣམ་གསུམ་ཐ་ཚིག་བདག །རང་དོན་ཆོས་བརྒྱད་དུག་
གིས་མ་བསླད་ཅིང་། །གཞན་ཕན་ཕྱིར་ན་དགྱེས་བཞིན་གནང་བ་སྩོལ། །དེ་ལ་རང་
ལུགས་གཏེར་ཁ་གསར་རྙིང་གང་རུང་གི་སྔོན་འགྲོ་ཐུན་མོང་ཐུན་མིན་གྱི་ཁྲིད་ཉན་
ཅིང་གོ་མྱོང་གིས་ལེགས་པར་གཏན་ལ་ཕབ་པར་བྱས་ཏེ། དངོས་གཞི་ཁྱད་པར་གྱི་
ཁྲིད་ལ་གཉིས། ཆོས་སྤྱིའི་འཇུག་སྒོ་དང༌། ཆོས་ཉིད་རང་ལུགས་ཀྱི་འཇུག་སྒོའོ། །
དང་པོ་ནི་རྒྱུད་གསང་བ་སྙིང་པོ་ལས། མ་རྟོགས་པ་དང་{འགྲོ་དྲུག་སེམས་ཅན་} ལོག་
པར་{མུ་སྟེགས་རྟག་ཆད་}རྟོགས། །ཕྱོགས་རྟོགས་{ཐེག་དམན་ཉན་རང་གཉིས་}ཡང་
དག་ཉིད་{ཐེག་ཆེན་དབུ་སེམས་} མ་རྟོགས། །འདུལ་བ་{བྱ་སྤྱོད་ཀྱི་རྒྱུད་} དགོངས་པ་
{རྣལ་འབྱོར་གྱི་རྒྱུད་} གསང་བ་{ཕ་རྒྱུད་མ་རྒྱུད་གཉིས་མེད་ཀྱི་རྒྱུད་}དང༌། །རང་
བཞིན་གསང་བའི་དོན་{རྫོགས་པ་ཆེན་པོ་ཨ་ཏི་ཡོ་གའི་རྒྱུད་}རྣམས་ཏེ། །ཞེས་རྗེའི་
གསུངས་པ་ལྟར། ཀློང་ཆེན་སྙིང་ཐིག་གི་ཀུན་ཏུ་བཟང་པོའི་དགོངས་ཉམས་ལས་རྡོ་
ཚིག་གིས་རིམ་པས་སྟོན་པ་སྟེ།
རྩ་བའི་དང་པོ། ཇི་ལྟར་དབུལ་པོའི་ཁྱིམ་གྱི་གཏེར་བཟང་པོ༔ རང་ལ་ཡོད་ཀྱང་དེ་

ཉིད་མ་རིག་པས༔ དབུལ་པོའི་རང་བཞིན་འགྱུར་བ་མེད་པ་ལྟར༔ མ་རིག་རྟོག་པའི་
དྲྭ་བར་འཐུམ་ཆེས་པའི༔ མ་རྟོགས་འཁོར་བའི་སེམས་ཅན་སྙིང་རེ་རྗེ༔ ཞེས་པ་ལྟར།
མ་རྟོགས་པའི་སེམས་ཅན་མ་རིག་གསུམ་གྱིས་བཅིངས་ཤིང་གཟུང་འཛིན་གཉིས་
སུ་འཁྲུལ་ཏེ་ཆགས་སྡང་གི་ལས་ཟག་བཅས་དགེ་སྡིག་གཉིས་ཀྱི་འབྲས་བུ་ཁམས་
གསུམ་དུ་འཁོར་ཞིང་སྡུག་བསྔལ་གསུམ་ལས་མ་འདས་སོ། །
རྩ་བའི་གཉིས་པ། ཡང་དེ་ཉིད་ལས། ཇི་ལྟར་རྣལ་མའི་ལམ་ལ་རྒྱབ་ཕྱོགས་ནས༔
ལོག་པའི་འདུ་ཤེས་ཤིན་ཏུ་མི་ཟད་པས༔ རྟག་ཆད་ཁ་ན་མ་ཐོའི་གྲུབ་པའི་མཐའ༔
ཕྱོགས་གཅིག་ཁོ་ནར་འཛིན་པའི་དཀའ་ཐུབ་ཅན༔ ལོག་རྟོགས་མུ་སྟེགས་ཅན་དག་
ཉོན་རེ་མོངས༔ ཞེས་པས། མུ་སྟེགས་པ་ལ་ལྟ་ལོག་སུམ་བརྒྱ་དང་དྲུག་ཅུ་ཡོད་དེ།
བསྡུ་ན་རྟག་ཆད་གཉིས་སུ་འདུ། དེའང་ཚེ་སྔ་ཕྱི་དང༌། ལས་རྒྱུ་འབྲས་མེད་པར་
འདོད་པའི་ཆད་ལྟ་བ། རང་བཞིན་རྟག་པར་འདོད་པའི་གྲངས་ཅན་པ་དང༌། བྱེད་
པ་པོ་རྟག་པར་འདོད་པའི་དབང་ཕྱུག་པ་དང་ཁྱབ་འཇུག་པ། རྡུལ་ཕྲན་རྟག་པར་
འདོད་པའི་བྱེ་བྲག་པ། རིག་པ་རྟག་པར་འདོད་པའི་ཚངས་བ་པ། ངོ་བོ་ཉིད་རྟག་
པར་འདོད་པའི་གཅེར་བུ་པ། རིག་བྱེད་ཀྱི་གསང་བར་སྨྲ་བ་སོགས་རྟག་ལྟ་ཅན་ཏེ་
ལོག་པར་ལྟ་བའོ། །
རྩ་བའི་གསུམ་པ་ནང་པ་སངས་རྒྱས་ཀྱི་ཐེག་པ་ལའང་དགུ་སྟེ། སྲས་གཅིག་གི་རྒྱུད་
ལས། ཇི་སྲིད་སེམས་ཅན་བློ་མང་བས༔ དེ་སྲིད་ཐེག་པ་བསམ་ཡས་པ༔ ཀུན་ཏུ་
བཟང་པོ་ང་ཡིས་བསྟན༔ འོན་ཀྱང་དབང་པོའི་བྱེ་བྲག་ལས༔ ཐེག་པའི་རྣམ་གྲངས་
དགུ་རུ་བསྟན༔ ཀུན་འབྱུང་འདྲེན་དང་དཀའ་ཐུབ་རིག༔ དབང་བསྒྱུར་ཐབས་ཀྱི་
ཐེག་པའོ༔ ཞེས་པས། ཕྱི་ཀུན་འབྱུང་འདྲེན་པའི་ཐེག་པ་གསུམ་ནི། དགོངས་ཉམས་
ལས། གདོད་ནས་དག་པའི་སེམས་ཉིད་ནམ་མཁའི་ཁམས༔ ཤེས་བྱའི་ཆོས་ཀྱིས་
ཅི་ལྟར་བཙལ་བྱས་ཀྱང༔ སྲིན་བུའི་ཁ་ཆུས་དེ་ཉིད་འཆིང་བ་ལྟར༔ དོན་ལ་རྒྱབ་ཀྱིས
ཕྱོགས་པའི་མངོན་ཞེན་ཅན༔ ཉན་ཐོས་འགོག་པའི་བློ་ཅན་ཨ་ཐང་ཆད༔ ཅེས་པས།
སློབ་དཔོན་ཆེན་པོ་བི་མ་ལའི་ཞལ་ལུང་ལྟར་འཆད་ན་ཉན་ཐོས་ཀྱི་ཐེག་པ་ལ་བདུན་

ཏེ༔ དང་པོ་འཇུག་པའི་སྒོ་ནི༔ སྡུག་བསྔལ་བ༔ ཀུན་འབྱུང་བ༔ ལམ་དང༔ འགོག་
པ་སྟེ་བདེན་པ་བཞིའི་སྒོ་ནས་འཇུག་པའོ༔ གཉིས་པ་ལ་རྟོགས་པའི་ལྟ་བ་ནི༔ གང་
ཟག་གི་བདག་མེད་པ་རྟོགས་ལ་ཆོས་ཀྱི་བདག་མེད་པ་མ་རྟོགས་པའོ། །
དེའང་གང་ཟག་གི་བདག་ནི་སྟོང་ཞིང་བདག་མེད་པར་རྟོགས་པའོ༔ ཆོས་ཀྱི་བདག་
ནི་ཕྱི་བཟུང་བའི་ཡུལ་དང་ནང་འཛིན་པའི་སེམས་གཉིས་དོན་དམ་དུ་ཤིན་ཏུ་ཕྲ་བ་
ཡོད་པར་འདོད་དོ༔ གསུམ་པ་སྒོམ་པ་ནི༔ འགོག་པའི་ཞི་གནས་རྐྱང་པ་དེས་ཚོགས་
དྲུག་གི་ཡུལ་འགོག་ནས་སྒོམ་པའོ༔ བཞི་པ་སྤྱོད་པ་ནི༔ ཆོས་དགེ་བ་བཅུ་རང་དོན་ཁོ་
ན་འབའ་ཞིག་ཏུ་སྤྱོད་དོ༔ ལྔ་པ་འབྲས་བུ་ནི༔ སྐྱེས་བུ་ཟུང་བཞི་ཡ་བརྒྱད་ཀྱི་མཐར་
དགྲ་བཅོམ་པའི་ས་འཐོབ་པའོ༔ དྲུག་པ་ཐོབ་པའི་དུས་ནི༔ ཐེག་པ་སྤྱི་ལྟར་ན། སྲིད་
པ་གཉིས་དང་གསུམ་ལ་སོགས་པས་དགྲ་བཅོམ་པའི་འབྲས་བུ་ཐོབ་པར་འདོད་དོ། །
རབ་ཀྱིས་བསྐལ་པ་བརྒྱ༔ འབྲིང་གིས་ཉིས་བརྒྱ༔ ཐ་མས་སུམ་བརྒྱ་ན་འབྲས་བུ་
འཐོབ་བོ༔ བདུན་པ་རང་གཞན་གྱི་དོན་བྱེད་པ་ནི༔ རང་གི་ཉོན་མོངས་པ་དུག་ལྔ་
ཞི་བར་བྱེད་པའི་ཐབས་ཁོ་ན་ལ་བརྩོན་པར་བྱེད་དོ༔ རྩ་བའི་བཞི་པ། ཡང་། འཁོར་
འདས་ཀུན་གྱི་རྩ་བ་རང་གི་སེམས༔ བཅས་བཅོས་མེད་པའི་ངང་དུ་སངས་རྒྱས་པཿ༔
མ་རིག་རྟེན་འབྲེལ་འཁོར་བའི་ཆོས་འཁོར་ལ༔ འདུ་ཤེས་གཅིག་ཏུ་གཞུངས་པའི་
ཕྱོགས་འཛིན་ཅན༔ རང་རྒྱལ་བཅོས་མའི་སངས་རྒྱས་ཉམས་རེ་དགའ༔ ཞེས་པས་
རང་རྒྱལ་གྱི་ཐེག་པ་ལ་བདུན་ཏེ༔ དང་པོ་འཇུག་པའི་སྒོ་ནི༔ རྟེན་འབྲེལ་བཅུ་གཉིས་
ཀྱི་སྒོ་ནས་ལམ་དུ་འཇུག་སྟེ༔ དེའང་རྟེན་འབྲེལ་བཅུ་གཉིས་དེ་ལུགས་སུ་འབྱུང་
བས་འཁོར་བ་དང༔ ལུགས་ལས་ལྡོག་པས་མྱ་ངན་ལས་འདས་པ་ཤེས་པར་བྱེད་དོ༔
གཉིས་པ་ལྟ་བ་ནི༔ བདེན་པ་གཉིས་ལས་ཕྱི་ཀུན་རྫོབ་ཀྱི་བདེན་པ་རྟེན་འབྲེལ་
བཅུ་གཉིས་སྒྱུ་མ་ཙམ་དུ་འདོད༔ དོན་དམ་དུ་བདག་མེད་པ་གང་ཟག་གི་བདག་ཉན་
ཐོས་དང་མཚུངས༔ ཆོས་ཀྱི་བདག་ལ་ཕྱི་བཟུང་བའི་ཡུལ་སྟོང་པར་འདོད༔ ནང་
འཛིན་པའི་སེམས་དོན་དམ་དུ་ཡོད་པར་འདོད་པའོ༔
གསུམ་པ་སྒོམ་པ་ནི༔ གོང་དུ་བཤད་པའི་རྟེན་འབྲེལ་བཅུ་གཉིས་ལུགས་ལྡོག་ཏུ་

སྟོང་པར་བསྒོམ་པའོ༔ བཞི་པ་སྤྱོད་པ་ནི༔ གཙོ་བོ་རང་དོན་འབའ་ཞིག་ཏུ་གཉེར༔
ལུས་ཀྱི་རྫུ་འཕྲུལ་ལ་སོགས་པས་གཞན་དོན་འགའ་ཞིག་ལ་ཡང་སྤྱོད་དོ༔ ལྔ་པ་
འབྲས་བུ་ནི༔ ཡིད་བཞིན་བདེ་བའི་ས་འཐོབ་བོ༔ དྲུག་པ་ཐོབ་པའི་དུས་ནི༔ ཐེག་
པ་ཐུན་མོང་པའི་ལུགས་ལྟར་ན། བསེ་རུ་ལྟ་བུའི་རང་རྒྱལ་གྱི་བསྐལ་པ་བརྒྱའི་
ཚོགས་སྔོན་དུ་བསགས་ཏེ། སྲིད་པ་ཐ་མའི་དུས་སུ་ཚེ་གཅིག་གི་ལམ་བཞི་མངོན་དུ་
བྱེད་པ་དང༌། ཚོགས་སྤྱོད་གཉིས་ཀྱི་སྲིད་པ་གསུམ་ལ་སོགས་པའི་མཐར་རང་རྒྱལ་
དགྲ་བཅོམ་མངོན་དུ་བྱེད་པར་འདོད་དོ། །གོང་གི་ཉན་ཐོས་དང་མཚུངས་སོ༔བདུན་
པ་རང་གཞན་གྱི་དོན་ནི་སྤྱོད་པའི་སྐབས་སུ་བསྟན་ཏོ༔
རྩ་བའི་ལྔ་པ། ཡང་། གདོད་ནས་རང་རྩལ་རྫོགས་པའི་སེམས་ཉིད་དེ༔ {མཆན} མ་
བཅོས་གཉུག་མའི་ལྷུམས་སུ་ཞུགས་པ་ལ༔ བདེན་གཉིས་ཚིག་ལ་འཆེལ་བའི་རྟོག་
དཔྱོད་ཀྱིས༔ ཡིན་ཚུལ་བཅོས་མར་གཏོང་བའི་ཚུལ་འཆོས་ཅན༔ བྱང་ཆུབ་སེམས་
དཔའི་གྲུབ་མཐའ་ཕྱི་ཐག་རིང༔ ཞེས་ཐེག་དམན་གྱི་རབ་བྱང་ཆུབ་སེམས་དཔའི་ཐེག་
པ་ལའང་བདུན་ཏེ༔ དང་པོ་འཇུག་པའི་སྒོ་ནི༔ བདེན་པ་གཉིས་དང་ཕ་རོལ་ཏུ་ཕྱིན་
པ་དྲུག་གི་སྒོ་ནས་འཇུག་པའོ༔ གཉིས་པ་ལྟ་བ་ནི༔ ཆོས་དང་གང་ཟག་གཉིས་ཀ་
བདག་མེད་སྟོང་པར་རྟོགས་པ་སྟེ༔ རྨོངས་པའི་སྒྲིབ་གཡོག་དང་བྲལ་བ་ཡིན་ནོ༔
གསུམ་པ་སྒོམ་པ་ནི༔ རྣམ་པར་མི་རྟོག་པའི་ཏིང་འཛིན་ཞི་ལྷག་ཟུང་འཇུག་ཏུ་
བསྒོམ་པའོ༔
བཞི་པ་སྤྱོད་པ་ནི༔ རང་དོན་དུ་མི་དགེ་བཅུ་སྤང༔ གཞན་དོན་དུ་དགེ་བཅུ་བསྒྲུབ་
ནས་གཙོ་བོར་གཞན་དོན་འབའ་ཞིག་ལ་གཉེར་བ་ཡིན་ནོ༔ ལྔ་པ་འབྲས་བུ་ནི༔
ས་བཅུ་རིམ་གྱིས་བགྲོད་དེ་མཐར་ཕྱིན་བཅུ་གཅིག་ཀུན་ཏུ་འོད་ཀྱི་ས་ནོན་པའོ༔
དྲུག་པ་ཐོབ་པའི་དུས་ནི༔ བསྐལ་པ་གྲངས་མེད་གསུམ་ན་ཐོབ་བོ༔ བདུན་པ་རང་
གཞན་གཉིས་ཀའི་དོན་ནི༔ རང་དོན་མཐར་ཕྱིན་ཏེ་ཕར་ཕྱིན་དྲུག་གི་སྒོ་ནས་གཞན་
དོན་ཁོ་ན་ལ་སྤྱོད་པར་བྱེད་དོ༔ དེ་རྣམས་ཀྱང་རིམ་པར་འོག་མ་ལས་གོང་མ་
འཕགས་སོ༔ དེ་དག་དབང་པོ་ཐ་མའི་ལམ་སྟེ་སྡེ་སྣོད་རྒྱུ་ཡི་ཐེག་པ་བྱ་བ་ཡིན་ནོ༔

རྩ་བའི་དྲུག་པ་འབྲས་བུ་སྔགས་ཀྱི་ཐེག་པ་ལ་དྲུག་སྟེ། ཕྱི་དཀའ་ཐུབ་རིག་བྱེད་
ཀྱི་ཐེག་པ་གསུམ་ནི། ཡང་སྔ་མ་ལས། ་བཟང་ངན་བླང་དོར་མེད་པའི་སེམས་ཉིད་
ལ༔ གཙང་བཙོག་སྤང་ལེན་སྒྲིན་པོའི་ལྷད་ཀྱིས་བསླད༔ གཉིས་མེད་དོན་ལ་གཉིས་
འཛིན་གཟུགས་ཀྱིས་བཅོས༔ ཐོབ་བྱ་མེད་ལ་གོ་འཕང་དོན་གཉེར་བའི༔ བྱ་རྒྱུད་ཀྲི་
ཡའི་གྲུབ་མཐའ་ཉམས་རེ་མཚར༔ ཞེས་པས་ཀྲི་ཡའི་ཐེག་པ་ལའང་བདུན་ཏེ༔ དང་
པོ་འཇུག་པའི་སྒོ་ནི༔ ཁྲུས་དང་གཙང་སྤྲ་ལྡན་པས་འཇུག༔ ཁྲུས་ལའང་ཕྱི་ཆུའི་ཁྲུས༔
ནང་རྣམ་པར་མི་རྟོག་པ་སྒོམ་པའི་ཁྲུས་སོ༔ གཙང་སྤུ་ནི་ཟས་དཀར་གསུམ་དང་
མངར་གསུམ་ཟ་བ་ལ་སོགས་པའི་སྒོ་ནས་འཇུག་གོ༔ དོན་ཕྲིན་ལས་བཞི་ལ་སྤྱོད་པ་ཡིན་ནོ༔
གཉིས་པ་རྟོགས་པའི་ལྟ་བ་ནི༔ དོན་དམ་པར་ཡང་དག་པའི་མཐའ་བཞི་དང་བྲལ་
བའི་ཆོས་ཉིད་དུ་བལྟ༔ ཀུན་རྫོབ་ནི་གོང་གི་དེ་རྟོགས་པའི་ཡོན་ཏན་རིགས་གསུམ་
གྱི་ལྟར་བལྟ་ཞིང་སྣང་བར་འདོད་དོ༔ གསུམ་པ་སྒོམ་པ་ནི༔ བདག་དམ་ཚིག་
སེམས་དཔའ་དང་ལྷ་ཡེ་ཤེས་སེམས་དཔའ་གཉིས་རྗེ་དང་ཁོལ་གྱི་ཚུལ་དུ་བལྟ་ཞིང་
བསྒོམ༔ ཏིང་ངེ་འཛིན་མཚན་བཅས་ལྷའི་ཏིང་འཛིན་དང་མཚན་མེད་དེ་བཞིན་ཉིད་
བསྒོམ་པ་ཡིན་ནོ༔ བཞི་པ་སྤྱོད་པ་ནི༔ རང་གཞུང་གི་རྩ་བ་ལྔ་དང་ཡན་ལག་གཉིས་
ཏེ་བདུན་རང་གཞན་གཉིས་ཀྱི་དོན་དུ་སྤྱོད་པ་ཡིན་ནོ༔ ལྔ་པ་འབྲས་བུ་ནི༔ རིགས་
གསུམ་རྡོ་རྗེ་འཛིན་པའི་ས་ཐོབ་བོ༔ དྲུག་པ་ཐོབ་པའི་དུས་ནི༔ སྐྱེ་བ་བཅུ་དྲུག་གམ་
བདུན་ན་འཐོབ་པ་ཡིན་ནོ༔ བདུན་པ་འགྲོ་བའི་དོན་ནི༔ རང་གཞན་གཉིས་ཀའི་
རྩ་བའི་བདུན་པ། ཡང་། བཟང་ངན་འཕེལ་འགྲིབ་མེད་པའི་གནས་ལུགས་ལ༔ ལྟ་
སྒོམ་སྤྱོད་པའི་ཐ་སྙད་གདགས་ན་ཡངཿ༔ ཐབས་དང་ཤེས་རབ་སྤྱོད་པའི་དངོས་
འཛིན་བློས༔ བྱར་མེད་བྱ་བར་གཡེལ་བའི་གྲུབ་མཐའ་ཅན༔ སྤྱོད་རྒྱུད་ཨུ་པའི་
བརྟུལ་ཞུགས་ཐང་རེ་ཆད༔ ཅེས་པས། ཨུ་པ་ལའང་བདུན་ཏེ༔ དང་པོ་འཇུག་པའི་
སྒོ་ནི༔ ཁྲུས་དང་གཙང་སྤྲ་སྔགས་དང་ཕྱག་རྒྱ་ཏིང་ངེ་འཛིན་རྣམས་ཀྱི་སྒོ་ནས་འཇུག་
གོ༔ གཉིས་པ་ལྟ་བ་ནི་གོང་མ་དང་མཐུན་ནོ༔ གསུམ་པ་སྒོམ་པ་ནི༔ དེ་ཁོ་ན་ཉིད་

བཞི་ལྡན་དུ་བསྒོམ་སྟེ༔ བདག་གི་དེ་ཁོ་ན་ཉིད་དམ་ཚིག་སེམས་དཔའ་བསྒོམ༔ ལྷའི་
དེ་ཁོ་ན་ཉིད་ཡེ་ཤེས་སེམས་དཔའ་མདུན་དུ་བསྒོམ༔ ཡིག་འབྲུའི་དེ་ཁོ་ན་ཉིད་དམ་
ཚིག་ཡེ་ཤེས་གཉིས་ཀའི་ཐུགས་ཀར་ས་བོན་བསྒོམ༔ བཟླས་བརྗོད་ཀྱི་དེ་ཁོ་ན་ཉིད་
བདག་དང་ཡེ་ཤེས་པ་གཉིས་འཕྲོ་འདུའི་ཚུལ་དུ་བསྒོམ་མོ༔ བཞི་པ་སྤྱོད་པ་གོང་
དང་མཐུན་ནོ༔ ལྔ་པ་འབྲས་བུ་ནི༔ རིགས་བཞི་རྡོ་རྗེ་འཆང་གི་ས་འཐོབ་བོ༔ དྲུག་
པ་ཐོབ་པའི་དུས་ནི༔ སྐྱེས་བ་ལྔའམ་བདུན་ན་འཐོབ་བོ༔ བདུན་པ་མཛད་པའི་འགྲོ་
དོན་ནི་གོང་དང་མཚུངས་ཏེ༔ རང་གཞན་གཉིས་ཀའི་དོན་བྱེད་པའོ།
རྩ་བའི་བརྒྱད་པ། ཡང་། ཕྱི་ནང་བར་མཚམས་མེད་པར་དྲན་པའི་གཤིས༔ བཅོས་
མའི་བློ་དང་བྲལ་བའི་སེམས་ཉིད་ལ༔ ཟབ་གསལ་ཕྱག་རྒྱར་བཅོས་པའི་རྣམ་རྟོག་
ཅན༔ རྣལ་འབྱོར་ཡོ་གའི་གྲུབ་མཐའ་ཆོད་རེ་ཆུང༔ ཞེས་པས། ཡོ་གའི་ཐེག་པ་
ལའང་བདུན་ཏེ༔ དང་པོ་འཇུག་པའི་སྒོ་ནི༔ ཏིང་ངེ་འཛིན་གཙོ་བོར་འདོན་པའི་སྒོ་
ནས་འཇུག་གོ༔ གཉིས་པ་ལྟ་བ་ནི༔ དོན་དམ་པ་ཆོས་དབྱིངས་རང་བཞིན་གྱིས་རྣམ་
པར་དག་པའི་ཡེ་ཤེས་སུ་བལྟ༔ ཀུན་རྫོབ་ནི་གོང་གི་དེ་ལྟར་རྟོགས་པའི་འབྲས་བུ་
རིགས་ལྔའམ་རྡོ་རྗེའི་རིགས་ཀྱི་ལྷ་ཚོགས་སུ་འདོད་པ་ཡིན་ནོ༔ གསུམ་པ་སྒོམ་པ་ནི༔
མཚན་བཅས་མངོན་པར་བྱང་ཆུབ་ཀྱི་སྒོ་ནས་ལྷ་བསྒོམ་སྟེ༔ མཚན་མེད་ཆོས་ཉིད་
ཀྱི་ངང་ལ་རྟག་ཏུ་མཉམ་པར་འཇོག་པར་བྱེད་དོ༔ ལྷ་བསྒོམ་དུས་ཀྱང་བདག་དམ་
ཚིག་པ་དང་ལྷ་ཡེ་ཤེས་པ་གཉིས་མཉམ་པ་སྤུན་གྲོགས་ལྟ་བུར་བསྒོམ་པ་ཡིན་ནོ༔
བཞི་པ་སྤྱོད་པ་ནི༔ རིགས་ལྔའི་སྡོམ་བཟུང་ལྟར་གཞུང་བཞིན་སྤྱོད་དོ༔ ལྔ་པ་འབྲས་
བུ་ནི༔ ཕྱི་ནང་རྣམ་པར་དག་པའི་ཡེ་ཤེས་མངོན་དུ་བྱས་ཏེ་སྟག་པོ་བཀོད་པ་རྣམ་
དག་གི་ས་འཐོབ་བོ༔
དྲུག་པ་ཐོབ་པའི་དུས་ནི༔ སྐྱེ་བ་ལྔའམ་གསུམ་ན་འཐོབ་བོ༔ བདུན་པ་འགྲོ་དོན་ནི༔
མཛད་པའི་ཕྲིན་ལས་རྣམ་པ་བཞིས་བདག་གཞན་གཉིས་ཀའི་དོན་སྤྱོད་པར་བྱེད་དོ༔
ཐེག་པ་གསུམ་པོ་དེའང་གོང་ནས་གོང་དུ་རིམ་པར་འཕགས་ཏེ་དབང་པོ་འབྲིང་གི་
དོན་དུ་དགོངས་པ་སྔགས་ཕྱི་རྒྱུད་སྡེ་གསུམ་ཞེས་བྱ་སྟེ༔ ལམ་གྱི་རིམ་པ་དེ་ལྟར་

སྤྱད་ཅིང་མཐའ་བཞིའི་དྲི་མ་རྣམས་རང་ཤུགས་ཀྱིས་སངས་ཏེ་འབྲས་བུ་འཐོབ་པ་ཡིན་
ནོ༔ རྩ་བའི་དགུ་པ་ནང་དབང་བསྒྱུར་ཐབས་ཀྱི་ཐེག་པ་གསུམ་ནི༔ སྔ་མ་ལས། ཞལ་
ཕྱག་མཚན་མ་བྲལ་བའི་སེམས་ཉིད་ལ༔ སྣང་སྲིད་ལྷ་སྐུར་ལྟ་བའི་གོལ་ས་དང༔ སྒྲར་
གྲགས་སྔགས་སུ་གོལ་བའི་འཛིན་རྟོག་ཅན༔ མ་ཧཱ་ཡོ་གའི་ལམ་གྱིས་འདི་མི་མཐོང༔
ཞེས་པས། མ་ཧཱ་ཡོ་ག་ལའང་བདུན་ལས༔ དང་པོ་འཇུག་པའི་སྒོ་ནི༔ བསྐྱེད་རྫོགས་
ཟུང་འབྲེལ་ཐབས་ཤེས་གཉིས་སུ་མེད་པ་ལ་བསླབ་པའི་སྒོ་ནས་འཇུག་གོ༔ གཉིས་
པ་ཆོས་ཉིད་དུ་རྟོགས་པའི་ལྟ་བ་ནི༔ འཁོར་འདས་ལམ་གསུམ་གྱི་ཆོས་ཐམས་ཅད་
རང་གི་རིག་པ་བྱང་ཆུབ་ཀྱི་སེམས་སྟོང་གསལ་སྤྲོས་པ་དང་བྲལ་བའི་ཡེ་ཤེས་སུ་
བལྟའོ༔
གསུམ་པ་སྒོམ་པ་ནི༔ གཙོ་བོར་ལྷའི་ཏིང་ངེ་འཛིན་ཡོངས་རྫོགས་སམ་ཆོ་ག་གསུམ་
གྱི་རང་བཞིན་རྫོགས་རིམ་བློ་འདས་ཆོས་ཉིད་སྤྲོས་བྲལ་གྱི་ངང་ལ་འཇོག་པ་ཡིན་ནོ༔
བཞི་པ་སྤྱོད་པ་ནི༔ རྩ་བ་གསུམ༔ ཡན་ལག་ཉེར་ལྔ༔ སྦྱོར་བ་དང་སྒྲོལ་བ༔ རྟོག་
བྲལ་སྤང་བླང་མེད་པར་སྤྱོད་པའོ༔ ལྔ་པ་འབྲས་བུ་ནི༔ ངོ་བོ་སྐུ་ལྔ་འཐོབ་པ་སྟེ་པདྨ་
ཅན་གྱི་ས་མངོན་དུ་བྱེད་པ་ཡིན་ནོ༔ དྲུག་པ་ཐོབ་པའི་དུས་ནི༔ བརྩོན་འགྲུས་དང་
དམ་ཚིག་ལྡན་པས་ཚེ་གཅིག་ལ་འཐོབ་པར་འགྱུར་རོ༔ བདུན་པ་དོན་གཉིས་ནི༔
ཕྲིན་ལས་རྣམ་པ་བཞིས་རང་གཞན་གཉིས་ཀའི་དོན་ལ་སྤྱོད་པའོ༔
རྩ་བའི་བཅུ་པ་ནི༔ ཡང་། འབད་རྩོལ་རྒྱུ་ལ་མ་ལྟོས་སེམས་ཀྱི་ངང༔ འབྲས་བུ་ལམ་
དུ་བྱེད་པའི་ཆོས་ཉིད་ལ༔ རྩ་རླུང་སེམས་ཀྱི་ངལ་བསོས་དབུགས་འབྱིན་པའི༔ སྤྲོས་
བཅས་ཨ་ནུའི་གྲུབ་མཐའ་ཐང་རེ་ཆད༔ ཅེས་པས། ཨ་ནུ་ལའང་བདུན་ཏེ༔ དང་པོ་
འཇུག་པའི་སྒོ་ནི༔ དབྱིངས་དང་ཡེ་ཤེས་གཉིས་སུ་མེད་པའི་སྒོ་ནས་འཇུག་སྟེ་རང་
བཞིན་གྱི་སེམས་ཉིད་ལ་སྤྲོད་པའོ༔ གཉིས་པ་ལྟ་བ་ནི༔ འཁོར་འདས་གཉིས་སྣང་
གི་ཆོས་ཐམས་ཅད་རང་གི་རིག་པ་ཐིག་ལེ་ཉག་གཅིག་སྤྲོས་བྲལ་ཆོས་ཀྱི་སྐུ་རྣམ་པ་
ཀུན་གྱི་མཆོག་དང་ལྡན་པར་རྟོགས་པ་ཡིན་ནོ༔ གསུམ་པ་སྒོམ་པ་ནི༔ རིམ་གྱིས་པ་
དང་ཆོ་ག་ལ་སོགས་པའི་རྒྱུ་འབྲས་ཅན་མ་ཡིན་ཏེ༔ སྐད་ཅིག་དྲན་རྫོགས་སམ་

མཉམ་རྫོགས་སུ་བསྐྱེད་དེ༔ རྩ་ཁམས་འཁོར་ལོ་ཐམས་ཅད་ཡེ་ནས་ལྷའི་དཀྱིལ་
འཁོར་བསྒོམ་པར་བྱེད་དོ༔ བཞི་པ་སྤྱོད་པ་ནི༔ གོང་ལྟར་མ་ཧཱ་དང་མཐུན་ཞིང༔
རླུང་དང་ཙཎྜ་ལཱའི་བདེ་དྲོད་འབར་འཛགས་ཀྱི་རྣལ་འབྱོར་ལ་སྤྱོད་པར་བྱེད་པ་ཡིན་
ནོ༔ ལྔ་པ་འབྲས་བུ་ནི༔ ཐབས་ཤེས་དབྱེར་མེད་ཀྱི་ཡེ་ཤེས་དེས་ཡི་གེ་འཁོར་ལོ་
ཚོགས་ཆེན་གྱི་ས་མངོན་དུ་བྱེད་པ་ཡིན་ནོ༔ དྲུག་པ་ཐོབ་པའི་དུས་ནི༔ ཐབས་ཁྱད་
པར་ཅན་གྱིས་འཕགས་ཏེ་ཚེ་གཅིག་ལ་འཐོབ་པ་ཡིན་ནོ༔ བདུན་པ་འགྲོ་དོན་ནི༔
ལྟ་སྒོམ་བྱ་རྩོལ་དང་བྲལ་བའི་ངང་ནས་ལས་བཞི་ཞར་བྱུང་དུ་སྤྱོད་ཅིང་འགྲོ་བ་འདུལ་
བ་ཡིན་ནོ༔
དེ་ལྟར་རྒྱུ་མཚན་ཉིད་ཀྱི་ཐེག་པ་ནས་འབྲས་བུ་ཡང་གསང་རྫོགས་པ་ཆེན་པོའི་བར་
དུ་ལམ་འོག་མ་ནས་རིམ་པར་གོང་མ་གོང་མས་འཕགས་པ་ནི་སྤྲོས་མི་དགོས་ཀྱང༌།
ནང་རྒྱུད་ཡོ་ག་གསུམ་ནང་གསེས་གསུམ་གསུམ་དུ་དབྱེ་ནས་གསང་སྔགས་རྡོ་རྗེ་ཐེག་
པའི་གཞི་ལམ་འབྲས་བུ་རྒྱུད་ལུང་མན་ངག་གསུམ་གྱི་ཚུལ་དུ་གསུངས་མོད་ཀྱང༌།
སྐབས་འདིར་ཐེག་རྩེ་རྫོགས་པ་ཆེན་པོ་ནི་ཀུན་དང་མཐུན་ལ་ཀུན་ལས་ཁྱད་པར་དུ་
འཕགས་པའི་དབྱེ་བ་དང༌། གང་ཟག་གི་ཁྱད་པར་རང་ལུགས་ལ་དབང་པོ་རབ་
འབྲིང་ཐ་མ་གསུམ་ལ་ནང་གསེས་དགུར་དབྱེ་བའོ།
བསྡུ་ན་རིག་པ་རང་སྣང་གི་བློ་ཅན་དང༌། སྣང་བ་ཡུལ་གྱི་བློ་ཅན་གཉིས་སུ་འདུ་
གསུངས། དང་པོ་ནི། ཚེ་རབས་ཀྱི་བླ་མ་དང་སློབ་མ་རང་གི་སྐལ་པ་རིག་པ་རང་
སྣང་གི་བློ་ཅན་ནམ་དབང་པོ་རྣོན་པོ་རྒྱུའི་སྟོབས་དང་ལྡན་པ་གཉིས་རྟེན་འབྲེལ་
འཛོམས་ནས་ལམ་སྦྱོང་བགྲོད་ལ་མི་ལྟོས་པར་སྐད་ཅིག་གིས་གྲོལ་བ་དང༌། གཉིས་
པ་བླ་མ་བརྟེན་ཚུལ་ལ་མི་རྨོངས་ཤིང༌། མོས་གུས་ལམ་དུ་ཁྱེར་ནས་ལམ་ཟབ་མོ་བླ་
མའི་རྣལ་འབྱོར་ཁོ་ནར་གཅིག་ཆོག་ཏུ་བརྩོན་ནུས་པ་དག་ལ། དགོངས་བརྒྱུད་དོན་
གྱི་འཕོ་བ་བསྐུར་ཐོབ་བྲལ་བ་ཆོས་དབང་སེམས་ལ་ཐོབ་པ་ཞེས་རྣལ་འབྱོར་གྱི་དབང་
ཕྱུག་ཕྱག་རྫོགས་བརྒྱུད་པ་སྔ་མའི་རྣམ་ཐར་ཚད་མས་ཀྱང་གྲུབ་མོད། ད་དུས་
སྙིགས་མའི་གདུལ་བྱ་དེ་འདྲ་ཉིན་སྐར་ལས་དཀོན་ཞིང༌། གནས་ལུགས་ཁོ་ན་

ཉམས་སུ་ལེན་པ་རྣམས་ཀྱིས་བསྒྲུབ་བྱ་དང་སྒྲུབ་བྱེད་ཀྱི་བར་ནས་འཛོལ་ཞིང་ཉམས་
དང་རྟོག་པ་ཤན་མ་ཕྱེས་པའི་རྐྱེན་གྱིས་མྱུར་ལམ་ཟབ་མོ་ནོར་གོལ་གྱི་འཕྲང་ལ་ཤོར་
བ་མང་བས། དེ་ངོས་འཛིན་ཞིང་བསལ་བའི་ཐབས་ཁོ་ན་གནད་ཆེ་བའི་ཕྱིར། ཕྱི་
ཐོས་པས་སྒྲོ་འདོགས་གཅོད་དགོས་པའི་རྒྱུ་མཚན་དེ་ཡིན་པར་འདུག ཐོས་པ་ཙམ་
གྱིས་མི་ཆོག་དེའི་དོན་ལ་བསམ་སྟེ། ནང་སྒོམ་པས་སེམས་ཉིད་གཏན་ལ་དབབ་སྟེ་
སངས་རྒྱས་ཀྱི་གོ་འཕང་ཐོབ་པར་འདོད་པ་ནི་དོན་ལ་རྟོན་པའི་ཆོས་སུ་ངེས་ཀྱང༌།
ད་དུས་ཐོས་པ་ཆེ་རུང་རང་རྒྱུད་གཏན་ལ་དབབ་མ་ནུས་ཤིང་ཁ་ཕྱིར་བལྟས་ང་རྒྱལ་
གྱི་སྣོན་མ་དང༌། སྒོམ་ཡུན་རིང་ཡང་ཐབས་དང་ཤེས་རབ་བླ་མའི་མན་ངག་གིས་
མ་ཟིན་པའི་སྐྱོན་གྱིས་དོན་དམ་གནས་ལུགས་ཀྱི་ལྟ་བ་ཇི་བཞིན་པ་མི་རྟོགས་ཤིང་།
ཕལ་ཆེར་ངོམས་པའི་ང་རྒྱལ་ཅན་དུ་སོང་བ་འདི་ནི་རང་གཞན་གྱི་རྒྱུད་ལ་བརྟགས་
ན་ཤེས་པ་འདིའོ། །
དོན་ཆོས་ཕུང་བརྒྱད་ཁྲི་བཞི་སྟོང་དུ་གྲགས་པའི་བབས་སོ་བྱང་ཆུབ་ཀྱི་སེམས་རྣམ་
པ་གཉིས་ལ་འདུ་ཞིང་། དེའང་ཕྱག་རྫོགས་དབུ་གསུམ་གྱི་ལྟ་སྒོམ་སྤྱོད་འབྲས་
བཞིར་འདུ། དེ་ལས་ཀྱང་ཁྱད་པར་དུ་མས་འཕགས་པ་འོད་གསལ་རྫོགས་པ་ཆེན་
པོར་འདུའོ། །དེ་དག་བློ་རིམ་གསུམ་ལ་དགོངས་ཏེ་སེམས་ཀློང་མན་ངག་སྡེ་གསུམ་
དུ་འཇམ་དཔལ་བཤེས་གཉེན་གྱིས་བཀྲལ། དེའང་དུས་དང་གདུལ་བྱར་དགོངས་ཏེ་
སློབ་དཔོན་ཆེན་པོ་ཤྲཱི་སིདྷས་མན་ངག་སྡེ་སྐོར་ཚོ་བཞིར་ཕྱེས་པའི་ནང་ནས་ཡང་
གསང་བླ་ན་མེད་པ་གདུལ་བྱ་འདུལ་བྱེད་དུས་སུ་བབ་པ་ནི་བཀའ་གཏེར་ལུང་བསྟན་
མང་པོ་ནས་གསལ་བ་ལྟར། འདུལ་བྱེད་དེ་ལྟར་ཡིན་ནའང༌། གདུལ་བྱའི་སྐལ་པ་
དང་བློའི་རིམ་པ་ནི། རྣལ་འབྱོར་བཞི་རིམ་པས་ཀྱང་རིགས་ཅན་གསུམ་དུ་དབྱེ་བ་
ནི་ཅིག་ཅར། ཐོད་རྒལ། རིམ་གྱིས་པའོ། །
དེ་ལའང་ཅིག་ཅར་པའི་ཅིག་ཅར། ཅིག་ཅར་པའི་ཐོད་རྒལ། ཅིག་ཅར་པའི་རིམ་
གྱིས། ཐོད་རྒལ་བའི་ཅིག་ཅར། ཐོད་རྒལ་པའི་ཐོད་རྒལ། ཐོད་རྒལ་པའི་རིམ་གྱིས།
རིམ་གྱིས་པའི་ཅིག་ཅར། རིམ་གྱིས་པའི་ཐོད་རྒལ། རིམ་གྱིས་པའི་རིམ་གྱིས་

སོགས་བློ་{གོང་གི་རིགས་ཅན་དགུ་ལས་གཞན་མ་ཡིན་པར་ཤེས་དགོས། མཆན།}དང་སྐལ་
པ་གཅིག་ཏུ་མི་ངེས་ལ། སྟོན་བྱེད་མཚན་ཉིད་དང་ལྡན་པའི་བླ་མས་དབང་པོ་གོ་རིམ་
ལྟར་ལམ་མ་ནོར་བར་བསྟན་ཅིང་། ཁྱོད་ཀྱིས་འདི་ལྟར་གྱིས་ཤིག་ཅེས་བཀའ་སྩལ་
པ་དེ། རང་གིས་གཏན་ནས་མི་ནུས་ན་ལན་གཅིག་གམ། གཉིས་སམ། གསུམ་གྱི་
བར་དུ་གནང་བ་ཞུ། མ་གནང་ཚེ་སྲོག་ལ་བབ་ཀྱང་བསྒྲུབ་དགོས་ཏེ། སློབ་དཔོན་
འཇམ་དཔལ་བཤེས་གཉེན་གྱིས། བླ་མས་སློབ་མར་ལོག་པ་བསླབ་མི་སྲིད། །གལ་
ཏེ་བསླབ་ཀྱང་བཀའ་བཅག་དམྱལ་བར་འགྲོ། །ཞེས་སོགས་མདོ་རྒྱུད་མན་ངག་
དུ་མ་ནས་ལུང་དང་ཚད་མའི་རྣམ་ཐར་དཔེ་བཅས་ཡང་ཡང་གསུངས་པས་དེ་ལྟར་བྱ་
དགོས་སོ།
སྐབས་སུ་བབས་པ་བྱར་མེད་འོད་གསལ་རྫོགས་པ་ཆེན་པོ་སྤྲོས་མེད་དོན་གྱི་སྙིང་པོ་
ཉམས་སུ་ལེན་པ་ལ། དེའི་དགོངས་དོན་དང་འཇུག་སྒོ་བསྟན་པའོ། །དང་པོ། ཀུན་
ཏུ་བཟང་པོའི་དགོངས་ཉམས་རྡོ་རྗེའི་ཚིག་ལས། ཀྱེ་ཧོ༔ ང་ཡི་རང་བཞིན་རྫོགས་པ་
ཆེན་པོ་ལ༔ འཁོར་འདས་ཆོས་རྣམས་སྤངས་ཐོབ་བྲལ་བར་རྫོགས༔མན་ངག་
གནད་རྣམས་རང་གྲོལ་ཆེན་པོར་རྫོགས༔ ལྟ་བའི་གནད་རྣམས་རྟག་ཆད་མེད་པར་
རྫོགས༔ སྒོམ་པའི་ལམ་རྣམས་འབད་རྩོལ་མེད་པར་རྫོགས༔ སྤྱོད་པའི་ཆོས་རྣམས་
གནང་བཀག་མེད་པར་རྫོགས༔ འབྲས་བུའི་ངོ་བོ་ཡིད་སྨྱོན་བྲལ་བར་རྫོགས༔
རྫོགས་ཞེས་བྱ་བའང་བློས་བཏགས་ཙམ་དུ་ཟད༔ ཆོས་རྣམས་ཀུན་གྱི་ངོ་བོ་བྱང་ཆུབ་
སེམས༔ སངས་རྒྱས་ཀུན་གྱི་ཐུགས་ཀྱང་བྱང་ཆུབ་སེམས༔ སེམས་ཅན་ཀུན་གྱི་
སྲོག་ཀྱང་བྱང་ཆུབ་སེམས༔ བྱང་ཆུབ་སེམས་ལ་ཀུན་རྫོབ་དོན་དམ་མེད༔ མེད་ཅེས་
སྨྲ་ནས་སྟོང་པར་རྒྱས་མི་གདབ༔ ཡོད་ཅེས་བཟུང་ནས་རྟག་པར་བློས་མི་འཆོས༔
མ་བཟུང་མ་བཏང་རང་གར་བློ་འདས་དབྱིངས༔ བསམ་ཡུལ་སྤྲོས་པ་ཀུན་དང་བྲལ་
བའི་ཀློང༔ ང་ལ་བཅོས་མའི་རྣམ་རྟོག་མེད་པའི་ཕྱིར༔ དགེ་སྡིག་ལས་དང་འབྲས་
བུ་གཏན་ནས་ཟད༔ ལྷ་སྔགས་ཏིང་ངེ་འཛིན་གྱིས་ཅི་ཞིག་བྱ༔ བསྒྲུབས་པས་འགྲུབ་
པའི་སངས་རྒྱས་ང་མ་ཡིན༔ ང་ཡི་རང་བཞིན་ཀུན་ཁྱབ་ཆེན་པོ་ལ༔ ས་ལམ་བསྒྲོད་

པས་མཐོང་བ་ག་ལ་སྲིད༔ དེ་ཕྱིར་རེ་དོགས་འཇུར་བུས་མི་འཆིང་བར༔ ལྟ་བ་བཟང་
པོའི་ངར་དང་ཕྲོལ་ལ་ཞོག༔ སྒོམ་པ་བཟང་པོའི་ཤུབས་ནས་ཐོན་ལ་ཞོག༔ སྤྱོད་པ་
འཇུར་བུའི་ཚུལ་འཆོས་ཤིགས་ལ་ཞོག༔ འབྲས་བུ་ཆེན་པོའི་རེ་དོགས་བསྒྱུར་ལ་
ཞོག༔ བསྒོམ་དང་མི་བསྒོམ་ལས་འདས་དྲན་པའི་ངང༔ བྱ་དང་མི་བྱའི་རྩིས་གདབ་
དབྱིངས་སུ་ཡལ༔ སྟོང་དང་མི་སྟོང་ལས་འདས་བྱང་ཆུབ་སེམས༔ ཡོད་དང་མེད་པའི་
ཕྱོགས་ཞིག་གཉུག་མའི་ཀློང༔ སྨྲ་བསམ་བརྗོད་དུ་མེད་པའི་རིག་པ་ལ༔ དེར་འཛིན་
གཉེན་པོ་མེད་པའི་སྲོག་ཤིང་ཅན༔ གཅེར་བུ་ལྷིང་པ་རང་གྲོལ་སོ་མའི་གཤིས༔
འབད་རྩོལ་སྤྲོས་པ་ཀུན་དང་བྲལ་བའི་ཀློང༔ དུས་གསུམ་འཕེལ་འགྲིབ་མེད་པའི་
ངང་ལ་གནས༔ ཞེས་སོ། །
གཉིས་པ། བི་མའི་ཞལ་ལུང་ལས་རྣམ་པ་བདུན་གྱིས་བསྟན་ཏེ༔ དང་པོ་འཇུག་པའི་
སྒོ་ནི༔ རྩོལ་མེད་བྱ་བྲལ་ཤུགས་འབྱུང་རྒྱ་ཡན་གྱི་ངང་ནས་འཇུག་གོ༔ གཉིས་པ་
རྟོགས་བྱེད་ཀྱི་ལྟ་བ་ནི༔ བརྗོད་བྲལ་གཟའ་གཏད་དང་བྲལ་བ་སྟོང་ཉིད་བསམ་
འདས་སོ༔ གསུམ་པ་སྒོམ་པ་ནི༔ དམིགས་གཏད་མཚན་མ་དང་བྲལ་བ་དེ་མ་བཅོས་
འཛིན་མེད་དང་དྭངས་ལྷུན་གྲུབ་ཡོངས་རྫོགས་མཉམ་ཉིད་རྩ་བྲལ་ཟང་ཐལ་ལོ༔
བཞི་པ་སྤྱོད་པ་ནི༔ བྱ་བྲལ་ཤུགས་འབྱུང་སྤང་བླང་གི་མཐའ་ཟད་རོལ་བ་གཅིག་གི་
་ངོ་བོའོ༔ ལྔ་པ་འབྲས་བུ་ནི༔ ཡེ་ཤེས་བླ་མའི་ས་ཞེས་བྱ་སྟེ་སྤང་ཐོབ་མེད་པ་ཡེ་ནས་
ལྷུན་རྫོགས་ཆེན་པོ་ཡིན་ནོ༔ དྲུག་པ་ཐོབ་པའི་དུས་ནི༔ དུས་གསུམ་མ་ངེས་ཏེ་ཡེ་
གདོད་མ་ནས་རང་ཆས་རང་ཐོབ་པ་ཡིན་ནོ༔ བདུན་པ་དོན་གཉིས་ནི༔ རྩོལ་མེད་དུ་
ཡེ་རྫོགས་ལྷུན་གྲུབ་ཁྱབ་བརྡལ་ཆེན་པོ་ཡིན་ནོ༔
དེ་རྣམས་ཀྱང་མོས་པའི་རིམ་པས་ཡར་ལ་རིམ་པ་བཞིན་འཕགས་ཏེ༔ མཐར་ཐུག་
དོན་གྱི་རྩ་བ་ནི་བྱར་མེད་བླང་དོར་དང་བྲལ་བ་ཡེ་ནས་ཆོས་སྐུ་བློ་འདས་ཡིན་ཅིངཿ༔
མདོར་ན་ཐེག་པའི་རིམ་པ་དེ་དག་ཀྱང་སྤྲོས་ན་དཔག་ཏུ་མེདདེ་ཉི་མའི་ཟེར་དང་
མཚུངས་ཤིང༔ བསྡུ་ན་གཅིག་ཏུ་འདུས་ལ་ཉི་མའི་སྙིང་པོ་ལྟར་དང༔ སེམས་ཀྱི་ཆོ་
འཕྲུལ་དང་གང་འདུལ་ཐབས་དང་ཐུགས་རྗེའི་རང་བཞིན་ནི་འདུལ་བྱེད་དུ་ཤེས་

པར་བྱ་བ་གཅེས་ཤིང༔ དེ་ལྟར་ཐེག་པའི་རིམ་པ་མ་ཤེས་ན་ཐེག་པ་ཐུན་མོང་པ་དང་
འདྲ་སྟེ༔ ས་ལམ་ལྟ་དགོངས་གྲུབ་མཐའ་ཁྱད་ཕྱེ༔ དཔྱོད་བྱེད་ལ་སོགས་པའི་རིམ་
པ་མ་ཤེས་པས་ཕྱོགས་སུ་གོལ་བ་ཀུན་ཀྱང་རྟོགས་ཤིང་ཁོང་དུ་ཆུད་པས་ནམ་མཁའ་
མདུང་བསྐོར་ལྟར་ཕྱོགས་ལྷུང་མེད་པ་གནད་ཆེ་བས་དེ་ལྟར་ཤེས་པར་བྱའོ༔ ཞེས་
སོ༑ ༑
དེ་ལྟར་འོད་གསལ་རྫོགས་པ་ཆེན་པོ་རྒྱུ་འབྲས་ལས་འདས་པ། ས་ལམ་ཅིག་ཆོད།
རྟོགས་གྲོལ་དུས་མཉམ། སྒྲ་ཇི་བཞིན་པ་ཡིན་ཡང་གང་ཟག་ལམ་འདི་ལ་མོས་པ་
དང་གོ་བ་ཙམ་ཡོད་སྲིད་ན་ཆོས་ལ་སྙད་བཏགས་པ་ཙམ་ལས་མེད་པས་ན་ཡང་བསྐྱར་
ནི༑ ཨོ་རྒྱན་ཆེན་པོས། ཨ་ཏིའི་བསྟན་པ་ཉམས་པའི་རྟགས། །ཁ་ལྟ་སྟོང་སྐད་རྦད་
ཁམས་ཆེ། །དགེ་མེད་སྡིག་མེད་ཡིན་ཞེས་གླེང་། །ཁྲིམས་སྤངས་ཐ་མལ་སྤྱོད་པ་
སྐྱོང༌། །ཚོགས་འཁོར་ཡིན་ཞེས་སྲོག་ཆགས་གསོད། །སྒོམ་སྒྲུབ་དོར་ནས་སྲང་མདོར་
འཁྱམས། །ཞེས་པའི་ལུང་དོན་གྱི་ཐོག་ཏུ་བབས་པ་ལ་ཐུགས་དཔྱད་རེ་མཛད་ནས་
ལམ་ཇི་བཞིན་པ་ཉམས་སུ་ལེན་པར་ཞུ། དངོས་གཞི་ལས་དང་པོ་པ་ཐབས་ཀྱིས་
ལམ་ལ་དྲངས་བའི་ཐོག་མར་རྡེའུ་སོགས་ལ་སེམས་འཛིན་ཅིང་དེ་ལ་སེམས་ཟིན་ནས་
རིམ་པར་གཙོ་དེད་དང་། བྱུང་གནས་འགྲོ་གསུམ་བཙལ་ལུགས་དང༌། དང་པོ་འཁོར་
འདས་རུ་ཤན་སྔོན་དུ་འགྲོ་བས་སྒོ་གསུམ་སྦྱངས་པའི་སྐབས་བྱུང་གནས་རྩད་བཅད་
སོགས་ཕྱག་སྲོལ་འདུག་ཀྱང༌། འདི་སྐབས་བླ་མ་རྡོ་རྗེ་འཆང་ཆེན་པོས་ཁོ་བོ་རྗེས་
སུ་བཟུང་བའི་སྐབས་ཀྱི་ཕྱག་སྲོལ་དང༌། ལས་དང་པོ་པ་ལ་རྟོགས་སླ་བའི་ཕྱིར་
ཉམས་མྱོང་གི་སྒོ་ནས་སྟོན་པ་ལ། དང་པོ་འཁོར་འདས་ཀྱི་བྱེད་པོ་ལུས་ངག་ཡིད་
གསུམ་གང་ཡིན་བརྟགས་ཤིང་རྩད་གཅོད་དགོས་པ་ནི། སྲས་གཅིག་གི་རྒྱུད་ལས།
གནས་ལུགས་གཏན་ལ་དབབ་པ་ལ༔ རང་གི་རྟོག་པ་རྩད་གཅོད་གཅེས༔ ད་བར་
འཁོར་བར་འཁྱམས་མཁན་གང༔ མ་འོངས་འཁོར་འདས་བྱེད་མཁན་གང༔ དགག་
སྒྲུབ་སྤང་བླང་བྱེད་པོ་གང༔ ལེགས་པར་བརྟགས་ལ་གདར་ཤ་གཅོད༔ ཅེས་པའི་
དོན་ཕྲལ་ཏེ་གོ་བརྡ་སྤྲད་པ་ནི། ཁྱོད་ཀྱི་དགེ་སྡིག་གི་ལས་བྱེད་མཁན། བདེ་སྡུག་གི་

རྒྱུ་སྒྲུབ་མཁན། འཁོར་འདས་ཀྱི་བྱེད་པོ་སོགས་ལུས་པོ་འདི་རེད་དམ། གཏམ་སྨྲ་
བྱེད་ཀྱི་ངག་འདི་རེད་དམ། མི་དྲན་དགུ་དྲན་གྱི་སེམས་འདི་རེད་དམ་སོགས་རྩད་
བཅད་དགོས་ཚུལ་ཞིབ་ཏུ་བཤད་ལ།དེ་ལ་ཐོག་མར་མ་སེམས་ཅན་ཐམས་ཅད་
སྡུག་བསྔལ་དང་བྲལ་ཏེ་སངས་རྒྱས་ཀྱི་ས་ལ་བདག་གཅིག་པུས་འགོད་པར་བྱ་བའི་
ཕྱིར། སེམས་ཀྱི་གནས་ལུགས་སྒོམ་པ་ཡིན་པས་མྱུར་དུ་རྟོགས་ནུས་པར་བྱིན་གྱིས་
རློབས་ཤིག་སྙམ་པས། བླ་མའི་རྒྱངས་འབོད་གསོལ་འདེབས་གང་ཤེས་བྱ།
དེ་ནས་ལུས་རྣམ་སྣང་ཆོས་བདུན་ནམ་དྲང་པོར་འདུག་ལ། མིག་སྣ་རྩེར་ཕབ་ནས་
ཐུན་ཐུང་ལ་གྲངས་མང་དང༌། འགྲོ་འཆག་ཟ་ཉལ་སོགས་ཀྱི་སྐབས་དྲན་ཤེས་ཀྱིས་
རྟོག་དཔྱོད་ཀྱིས་ཤིག་ཅེས་གདམས། དེའང་ཐག་ཆོད་ཞུ་རྒྱུ་མ་རྙེད་ཚེ། ཁྱོད་ཀྱི་ལུས་
ངག་ཡིད་གསུམ་འདི་གཅིག་རེད་དམ་སོ་སོ་རེད་ལྟོས་ལ་ཤོག་ཅེས་བལྟར་བཅུག
གཅིག་རེད་ཟེར་ན། ཡང་ལུང་དེ་ཉིད་ལས། བར་དུ་སེམས་ཀྱི་མཚང་བཙལ་བ༔
སྒོ་གསུམ་གཅིག་གམ་ཐ་དད་པ༔ གཅིག་ན་སོ་སོར་སྣང་འདི་ཅི༔ ཡང་ན་སེམས་
དངོས་མ་གྲུབ་བཞིན༔ སྒོ་གསུམ་དེ་ལྟར་འགྱུར་དགོས་ཤིང༔ ཐ་དད་ཡིན་ན་ལུས་
གྲུབ་བཞིན༔ ངག་དང་སེམས་ཀྱང་གྲུབ་དགོས་ཏེ༔ དེ་སོགས་འགལ་འདུ་རྣམས་མང་
ཡངཿ༔ གཅིག་དང་ཐ་དད་ཡིན་མིན་གྱིས༔ དགག་སྒྲུབ་བྱེད་པོ་སྒོ་གསུམ་གྱི༔ གར་
གཙོ་བརྟགས་ཤིང་དཔྱད་བྱས་ནས༔ མཚངས་འདོན་རྟོགས་པའི་ཕུ་ཐག་གཅོད༔
ཅེས་གསུངས་པ་ལྟར་བརྟག་བཅུག་སྟེ༔ དལ་བུས་ཁྲིད་ལ་རྫུན་ལབ་མི་ཡོད་དར་བས་
འགགས་ལ་ཡང་ཡང་གཏུགས། སེམས་གཙོ་ཆེ་ངེས་རེད་ཟེར་ན། ལུས་ངག་གཉིས་
སེམས་ཀྱི་གཡོག་པོ་དགེ་སྡིག་གང་ཡང་སེམས་ཀྱི་དྲན་ཅིང་། དེའི་རྗེས་སུ་ལུས་ངག་
འབྲང་ལ། ཤི་ནས་ངག་རླུང་དང་འགྲོགས་ཏེ་ཡལ་འགྲོ། ལུས་རྡོ་བ་ལྟར་ཤུལ་དུ་ལུས།
གང་བྱས་ཀྱི་ལས་སེམས་རྣམ་པར་ཤེས་པའི་རྗེས་སུ་འབྲངས་ནས། བར་དོ་དང༌།
ཕྱི་མའི་བདེ་སྡུག་མྱོང་ཚུལ་སོགས་ཐག་ཆོད་ངེས་སུ་ངོ་སྤྲད་དོ། །
གཉིས་པ་བྱུང་གནས་འགྲོ་གསུམ་རྩད་བཅད་ཅིང་གཏན་ལ་དབབ་པ་ནི། ཡང་ལུང་
དེ་ཉིད་ལས། ཐ་མ་བྱུང་གནས་འགྲོ་གསུམ་ཡང༔ སེམས་འདི་ཐོག་མར་བྱུང་ས་གང༔

བར་དུ་གར་གནས་མཐར་གར་འགྲོ༔ བྱུང་ས་བྱུང་མཁན་གནས་ས་དང༔ གནས་
མཁན་འགྲོ་ས་འགྲོ་མཁན་སོགས༔ མཁན་པོ་རང་གི་ངོ་བོར་བརྟགས༔ གཅིག་དང་ངོ་
བོ་གཟུགས་ཁ་དོག༔ གནས་འགྱུ་བདེ་གསལ་མི་རྟོག་ཉམས༔ བརྟགས་པས་གཟུགས་
དབྱིབས་ཁ་དོག་རྣམས༔ མཐོང་ངམ་གྲངས་སོགས་ཡོད་པ་ན༔ ཡོད་པའི་དངོས་པོ་
གང་ལ་གནས༔ གནས་པ་དེ་ཉིད་ཤེས་མཁན་གང༔ བརྟགས་ཤིང་བློ་ལས་འདས་
པར་བྱ༔ ཐུན་མོང་མ་ཡིན་ལམ་གྱི་གནད༔ བརྟགས་ཤིང་གདར་ཤ་ཆོད་པས་ན༔
ཡེ་ཤེས་མཐོང་བ་ཆེན་པོར་འགྱུར༔ ཞེས་པ་ལྟར། ཁྱོད་ཀྱི་སེམས་ཞེས་པ་མི་དྲན་
དགུ་དྲན་བཟུང་ན་མི་ཟིན་བཏང་ན་མི་འགྲོ་བའི་རྟོག་པ་སྐད་ཅིག་མ་ཝལ་གྱིས་ཤར་
བ་དེ་ལས་གཞན་མེད། འོ་དེ་ཕྱི་རོལ་གཟུགས་སྒྲ་དྲི་རོ་རེག་བྱའི་ཡུལ་དེ་ལས་ཚུར་
བྱུང་ངམ། མིག་སོགས་དབང་པོའི་ཕྱོགས་ནས་ཕར་སོང་བ་གང་ཡིན་ཡང་ཡང་ལྟོས་
ཤོག་ཅེས་གདམས།
འདི་ལས་བྱུང་ཟེར་ན། དེ་ལས་བྱུང་སྙམ་མཁན་དེ་དང་བྱུང་བ་དེ་གཉིས་གཅིག་རེད་
དམ་སོ་སོ་རེད་ལྟོས་ཤོག་བྱ། གཉིས་རེད་ཟེར་རམ་ཡང་ན་གཅིག་རེད་ཟེར་ན་དེའི་
གཟུགས་ཅི་འདྲ་འདུག ཁ་དོག་དཀར་དམར་མཐིང་ལྗང་སོགས་ཅི་འདྲ་འདུག་ལྟོས་
ལ་ཐག་ཆོད་པར་གྱིས་ལ་ཤོག་ཅེས་གདམས། དེ་བཞིན་དུ་ཚོགས་དྲུག་ཐ་དད་དུ་དབྱེ་
ནས་བརྟགས་བཅུག་པའམ། ཡུལ་གང་ལ་རྟོག་པ་འཕྲོ་ཞིང་དེར་འཛིན་མཁན་པོ་ལ་
བརྟགས་པ་སོགས་ཐབས་སྣ་ཚོགས་ཀྱིས་ཐག་ཆོད་ངེས་བྱ། ཡང་གནས་ས་གནས་
མཁན་ལ་བརྟག་པ་ནི། ཕྱིའི་ཡུལ་དང་དབང་རྟེན་གང་ལ་གནས་སྔ་མ་ལྟར་རྩད་
བཅད་དེ་བརྟག་བཅུག་ལ། འདིར་གནས་ཟེར་ན་གཟུགས་ཁ་དོག་སོགས་སྔར་ལྟར་
དྲི་སྨད་ཀྱིས་རྩད་ཆོད་ངེས་བྱས་པས་གནས་ས་མ་རྙེད་ཚེ། མཐར་འགྲོ་ས་དང་འགྲོ་
མཁན་ལ་བརྟག་པ་ནི།
ཁྱོད་ཀྱིས་མིག་གིས་གཟུགས་དང་། རྣ་བས་སྒྲ། ལྕེས་རོ། སྣས་དྲི། ལུས་ཀྱིས་ཚ་
གྲང་སོགས་ཀྱི་ཡུལ་མྱོང་ཚོར་གྱི་དུས་སུ་དང་པོའི་ཤེས་པ་དེ་འགགས་ནས། ཡང་
གཞན་ཞིག་དྲན་ཨི་འོང་ལྟོས་ལ་ཤོག་ཅིག་གདམས། དེ་ལྟར་རེད་ཟེར་ན་རྟོག་པ་སྔ་

མ་དེ་ཡུལ་དེ་ལ་ཐིམ་ནས། ཡང་གཅིག་དེའི་ཤུལ་ནས་སྐྱེ་བ་རེད་དམ། དེ་ཕར་སོང་
ནས། ཡང་ཚུར་ལ་འོང་བ་རེད་ལྟོས་ལ་ཐག་ཆོད་པར་གྱིས་ཤིག་ཅེས་གདམས། ཡང་
འདི་འདྲ་རེད་ཟེར་ན་གཟུགས་ཁ་དོག་སོགས་གོང་ལྟར་རྩད་གཅོད། གང་ཡང་ཟེར་
མི་ཤེས་པའི་ཧད་དེ་ལྷང་ངེ་ཞིག་རེད་ཟེར་ན་དེ་ཡང་ཡང་བརྟགས་བཅུག་ལ།
མེད་ངེས་སུ་ཐག་ཆོད་བྱུང་ཚེ། འོ་དེ་ལྟར་ཡིན། སེམས་འདི་ཐོག་མར་སྐེ་མ་མྱོང་
བས་བྱུང་ས་མེད། བར་དུ་འགགས་མ་མྱོང་བས་གནས་ས་མེད། ཐ་མ་འགྲོ་འོང་གི་
མཚན་མ་མ་གྲུབ་པས་འགྲོ་འོང་མེད། དེ་ལྟར་བརྟགས་པའི་མཁན་པོ་དེའང་མེད་
པས་གཞི་མེད་རྩ་བྲལ་གྱི་ངང་དེར་ལྷོད་ལ་སྒོམས་ཤིག་ཅེས་གདམ་མོ།དེ་ལས་
གསུམ་པ་གནས་འགྱུ་ཞི་ལྷག་གི་ཤན་དབྱེ་བ་ནི། གནས་ལུགས་རྡོ་རྗེའི་ཚིག་རྐང་
ལས། གཞི་ཡི་གནས་ལུགས་སྤྲོས་དང་བྲལ༔ གཞི་སྣང་རིག་པ་ཆོས་ཀྱི་སྐུ༔ ལམ་
ལ་བྱ་རྩོལ་ཡེ་ནས་དག༔ དེ་ཉིད་མངོན་གྱུར་གྲོལ་ས་ཆེ༔ འབྲས་བུ་གུད་དུ་བཅད་མ་
ཡིན༔ འབྲས་ཉིད་རྒྱུ་རུ་ཡོད་པའི་དུས༔ ཆམ་གྱིས་གནས་པ་ཞི་གནས་ཡིན༔ ཐོལ་
གྱིས་ཤར་བ་རིག་པའི་གདངས༔ ཧྲིག་གིས་རིག་པ་ལྷག་མཐོང་ཡིན༔ ཞེས་པ་ལྟར་
ན༑ ཞི་ལྷག་གཉིས་མཚན་བཅས་དང་མཚན་མེད་ཀྱི་སྒོ་ནས་གཏན་ལ་དབབ་པའི་
མན་ངག་བཞེད་སྲོལ་སྣ་ཚོགས་ཡོད་ཀྱང༌། འདི་ནི་ཀུན་མཁྱེན་ཀློང་ཆེན་པའི་མན་
ངག་གི་ཡི་གེ་བླ་མ་ཡང་ཏིག་ཡིད་བཞིན་ནོར་བུ་སོགས་ལས་གསུངས་པས་ཡིག་
འབྲུའི་གཟུགས་ཤེས་པ་དག་ལ་འདི་ལྟར་ཁྲིད་པར་བྱས་ན། དབང་པོ་རྣོ་རྟུལ་གྱི་
སྐབས་དབྱེ་བ་སོགས་གཞན་དང་མི་འདྲ་བའི་ཉམས་མྱོང་ཡོད་པས་དེ་ལྟར་ན། ཐོག་
མར་མཚན་མ་ཨ་དཀར་ལ་སེམས་གཟུང་བ་ནི། དབེན་པར་ལུས་ལྷོད་ཆགས་པའི་
སྐྱིལ་ཀྲུང་བཅས་ཏེ། སྣ་རྩེའམ་སྨིན་མཚམས་སུ་ཨ་དཀར་པོ་འོད་དང་ལྡན་པ་གཅིག་
བསྒོམ་སྟེ་རླུང་སྣ་ནས་ཕར་འགྲོ་དུས་རྒྱང་གིས་སོང༌། ཚུར་བྱུང་དུས་ཧྲིལ་གྱིས་འོང་
ནས་སྔར་གྱི་དམིགས་ས་དེར་གནས་པར་བསམ། དེའང་ཚ་བ་ཤས་ཆེ་ན་རླུང་དང་
ཡིག་འབྲུ་གྲང་བ། གྲང་བ་ཤས་ཆེ་ན་ཚ་བའི་རེག་བྱ་ཅན་དུ་བསྒོམས་ལ་ཉམས་སུ་
བླངས་པས། རིམ་པར་གོམས་ནས་ཕར་འགྲོ་ཚུར་འོང་ལན་བརྒྱད་དགུ་རེ་ཙམ་ལ་

རྣམ་རྟོག་གི་བར་མི་བཅད་པར་སེམས་རྩེ་གཅིག་ཏུ་ཨ་ལ་དམིགས་པ་ཟིན་པ་ཞི་གནས།
དེ་ནས་དམིགས་རྟེན་ཨའི་འཛིན་པའང་མེད་པར་སྐྱེ་མེད་བསམ་ངོ་ཐམས་ཅད་དང་
བྲལ་བ་ལན་ཅིག་མིན་པར་ཡང་ཡང་བྱུང་ན། ཏིང་ངེ་འཛིན་ཐུན་མོང་ཞི་ལྷག་ཟུང་
འཇུག་འགྲུབ་པ་ཡིན། དེས་རྣམ་རྟོག་མི་ཆོད་པར་འདུག་ན། བར་ཆད་སེལ་བའི་ཡི་
གེ་ཕཊཿ༔ལ་སེམས་བཟུང་བ་ནི། ལུས་སེམས་ཁོང་ལྷོད་ལ་རང་སོར་བཞག་ནས་ཕཊ༔
དྲག་པོ་ཞིག་བརྗོད་པས། རྟོག་པ་གང་ཡང་མེད་པའི་ཤེས་པ་ཧད་དེ། སེང་ངེ་བ་ཞིག་
བྱུང་བའི་ངང་དེར་གློད་ལ་བཞག ཡང་རྟོག་པ་ཕྱི་མ་སྐྱེས་དུས་དེ་ག་ལྟར་ཕཊཿཀྱིས་
བཅད། མི་ཆོད་ན་དྲག་ལ་ཐུང་བ་ཡང་ཡང་བརྗོད་དེ་ཉམས་སུ་བླངས་པས་རང་
བཞིན་སྤྲོས་པ་དང་བྲལ་བའི་ཡེ་ཤེས་འཆར་བའང་ཡོད་དེ་ཉམས་འགྱུར་བ་ཅན་ནམ་
ཡེ་ཤེས་ཡིན་མིན་བརྟག་གོ །
དེས་ཆོད་རུང་མ་ཆོད་རུང་ཁྲོ་བོ་དགྱེས་པའི་གད་མོ་ལ་སེམས་བཟུང་བ་ནི། གོང་
ལྟར་གློད་ལ་མཉམ་པར་བཞག་དུས་རྣམ་རྟོག་བདེ་སྡུག་རགས་པ་གང་བྱུང་དུས་ཧ་
ཧ་ཞེས་དྲག་ལ་ཐུང་བ་བརྗོད་དེ་ཞི་བའི་དུས་ངང་ལ་བཞག་གོ །སྐབས་སུ་ཧ་སྒྲ་དང་
བཅས་རླུང་ཕྱིར་འཛིན་ཁོག་པ་སྟོང་སེང་ངེ་བ་རེ་བྱ། དེས་སེམས་མི་དགའ་བ་དང༌།
རླུང་དང་ཁམས་འཁྲུགས་པ་སེལ་ཞིང༌། ཆོས་ཉིད་རང་བྱུང་གི་ཡེ་ཤེས་ཀྱི་ཉམས་
འཆར་རོ། །
དེས་ཀྱང་མ་ཞི་ན་ལྷ་མ་ཡིན་རྩོད་པ་འགྱེད་པ་ལ་སེམས་བཟུང་བ་ནི། རི་རྩེ་ལ་སོགས་
པ་མཐོ་སར་ཕྱིན་ལ་ལུས་སེམས་གོང་ལྟར་ཀློད་དེ། དང་པོ་མགོ་དང་ལུས་པོ་དལ་
བུས་སྒྲིལ། དེ་ནས་ཁམས་ཀྱི་ཐུབ་ཐང་དྲག་ཏུ་སྒྲིལ་ཏེ། ལྟེ་བར་རཾ་དམར་པོ་ལ་
སེམས་གཏད། རླུང་ནང་དུ་གཟུང་། རླུང་ལ་ཤིས་པའི་ཟས་བརྟན་པས་ཕྱིའི་སྣང་བ་
རང་འགགས་ལ་སོང་ནས། ཅིའི་ངོ་བོའང་མ་གྲུབ་པ་ཉམས་སུ་མྱོང་སྟེ་སྟོང་ཉིད་
བསམ་ངོ་དང་བྲལ་བའི་ཉམས་སྐྱེའོ། །རབ་ལ་ཨ་གཅིག་པུས་ཆོག་པའང་ཡོད།
མིན་ཀྱང་བག་ཆགས་སྲེག་བྱེད་རཾ་ལ་སེམས་འཛིན་པ་ནི། སྨིན་མཚམས་སུ་རཾ་ཡིག་
དམར་པོ་ཤིན་ཏུ་ཕྲ་བ་ཞིག་ཡུན་རིང་ཐུང་སྤེལ་ཏེ་བསྒོམས་པས་ཐུན་མོང་ཉམས་ཀྱི་

ཞི་ལྷག་དུས་གཅིག་མཐོང་བའང་ཡོད། དེ་གཉིས་གང་ཡང་རུང་བའམ། ཡང་ན་རྣམ་
པར་རྟོག་པ་ཧཱུྃ་གིས་འདེད་པ་ལ་སེམས་གཟུང་བ་ནི། ལུས་སེམས་གོང་ལྟར་ཀློད།
སྣ་རྩེཪ་ཧཱུཾ་སྔོན་པོ་གཅིག་དམིགས་ལ་སེམས་ཟིན་པ་ན། ཧཱུཾ་དེ་ཕར་འགྲོ་དུས་ངག་གིས་
ཧཱུྃ་གླུ་དལ་བུས་སྒྲ་གདངས་ཆུང་བར་བརྗོད་པ་དང་ཧཱུཾ་དབྱེར་མེད་དབུགས་ཐོག་
གཅིག་གིས་རླུང་ཕྱིར་འཛིན་དང་བསྒྲགས་ཏེ། ཕར་འགྲོ་ཚུར་འགྲོ་གྲངས་བདུན་
བརྒྱད་ཙམ་ལ་རྣམ་རྟོག་གིས་བར་མི་གཅོད་པའི་ཚེ། རྒྱངས་ཇེ་རིང་མིག་གིས་
མཐོང་ས་བར་བཏང་བའི་འདུན་མ་བྱས་ནས་ཡང་ཡང་སྦྱངས་པས། ཅི་ཞིག་ན་ཧཱུྃ་
གིས་དམིགས་པ་གཏན་ཡལ་དུ་སོང་སྟེ་དམིགས་མི་ཤེས་པ་དང་། ངག་གིས་ཧཱུཾ་གི་
སྒྲ་བརྗོད་པའི་རླུང་ཡང་ཆད་དེ། གཏད་མེད་ཧད་དེ་སེང་ངེ་སལ་ལེ་བ་བརྗོད་མི་
ཤེས་པའི་ཉམས་ལན་ཅིག་མིན་པས་ལན་གྲངས་དེ་ལྟར་བྱུང་ཚེ་མཚན་བཅས་དམིགས་
པ་ལ་བརྟེན་པའི་ཞི་ལྷག་གི་ཉམས་ངེས་བར་འགྲུབ་པ་ཡིན། ཡིག་འབྲུ་མི་ཤེས་པའི་
མི་སྐྱ་ཕོ་མོ་ཐ་མལ་པ་རྣམས་ལ། རྡོ་དང་རྡེའུ་རྩ་ཤིང་སོགས་ཕྲ་མོ་ལ་སེམས་འཛིན་
པའམ། ཡང་ན་བླ་མ་སྐྱབས་གནས་ཀུན་འདུས་ཡིན་པའི་ངེས་ཤེས་ཀྱིས་རང་གི་
མདུན་ནམ་སྤྱི་བོར་བསྒོམ་པ་སོགས་ལ་བསླབ་བོ། །
དེ་ལྟར་ཐབས་ལ་བརྟེན་ནས་ཉམས་ཀྱི་ཞི་ལྷག་གི་གཞི་ཚུགས་ནས། བླ་མ་མི་
བརྗེད་པའི་དྲན་པས་འགྲོ་འདུག་ཉལ་འཆག་བཟའ་བཏུང་སོགས་ཀྱི་དུས་ཐམས་
ཅད་དུ་བསྐྱང་ཚེ། དང་པོ་བརྗེད་ངེས་ཆེ། རྒྱུན་དུ་ཅི་ཙམ་གོམས་རིམ་ལྟར་མི་བརྗེད་
པ་ཡོང༌། དེ་སྐབས་རྣམ་རྟོག་བཟང་ངན་གྱི་དབང་དུ་ཤོར་ནས་ཡེངས་པ་དང༌།
སྐབས་སུ་ལུང་མ་བསྟན་དུ་ཤོར་ཏེ་ཡེངས་པ་གང་བྱུང་དུས་ཅེར་བལྟས་དང་འཇུར་
དྲན་མི་བྱ་བ། བླ་མ་དྲན་པའི་མོས་གུས་ཀྱིས་མིག་གྱེན་དུ་ཅུང་ཟད་ལྡོག་ལ་བལྟས་
པས་སེལ་འགྲོ། དེ་ལྟར་ཡུན་རིང་ཉམས་སུ་བླངས་པས་ནི། ཇ་ཕོར་དོ་གསུམ་ཙམ་
བཏུང་ཚེ་ལས་མི་བརྗེད་པའི་དུས་སུ། རུ་ཤན་ནམ་ངོ་སྤྲོད་ཀྱིས་ཟིན་པ་གལ་ཆེ།
དེའང་མཉམ་བཞག་རྗེས་ཐོབ་གཉིས་འཇུར་དྲན་ཨ་འཐས་ཀྱིས་བཅིང་བ་མ་ཡིན་
པར་ཉམས་སུ་བླངས་ཚེ། བྱིངས་རྨག འཕྲོ་རྒོད། འགྱོད་འཐོར། ལུང་མ་བསྟན་

སོགས་ཀྱི་དབང་དུ་མི་གཏོང་བར་བླ་མའི་ཞལ་ཤེས་ལྟར་བྱ། ཉམས་ཀྱི་བདེ་གསལ་
མི་རྟོག་འཕེལ་འགྲིབ་ཅན་སྣ་ཚོགས་འོང་བས་གདམས་པ་ཟབ་མོའི་ཐབས་ལ་མ་
བརྟེན་ན་ཉམས་དང་རྟོགས་པའི་ནོར་ས་དང་ཤོར་གོལ་སོགས་ཕྲ་ཞིང་ཕྲ་བ་རང་
སྟོབས་ཀྱིས་བསལ་མི་ཤེས་པས་ན། མན་ངག་ཟབ་མོ་རྣལ་འབྱོར་བཞི་རིམ་དང༌།
ཕར་ཕྱིན་གྱི་ལམ་ལྔའི་འགྲོས་ལྟར་འདི་བཞིན་ཉམས་སུ་ལེན་པ་གནད་ཆེ། རྫོགས་
པ་ཆེན་པོ་བྱར་མེད་བློ་འདས་ས་ལམ་ཅིག་ཆོད་རྟོགས་གྲོལ་དུས་མཉམ་ཡིན་པས།
ཐུན་མོང་ཐེག་པ་དང་། ཕྱག་ཆེན་རྣལ་འབྱོར་བཞི་རིམ་སོགས་ཀྱིས་བསླད་པ་དོན་
མེད་སྙམ་ན། ལྟ་སྒོམ་སྤྱོད་པ་ཅིག་ཅར་ཏུ་རྟོགས་པའི་གང་ཟག་དང༌། རྫོགས་པ་
ཆེན་པོའི་ཁྱད་ཆོས་རྡོ་རྗེའི་གད་མོ་བཅུ་གཉིས་དང༌། ངོ་མཚར་བའི་ཚིག་ཆེན་བརྒྱད་
སོགས་དབང་པོ་ཤིན་ཏུ་རྣོན་པོ་ལྟ་བ་ཐག་ཆོད་སྒོམ་པ་དྲོད་རྟགས་ཐོན། སྤྱོད་པ་
ལམ་ཁྱེར་གྱིས་བོགས་ཐོན་པས་རྫོགས་ཆེན་སེངྒེའི་རང་སྐད་ཡིན།
གང་ཟག་དབང་པོ་རབ་འབྲིང་ཐ་མ་གོང་སྨོས་ལྟར་ཁྱད་ཆེ་བའི་ཕྱིར་དང༌། ཁྱད་
པར་སྟོན་པ་ཐུབ་པའི་དབང་པོས་མདོ་སྡེ་པདྨ་དཀར་པོ་ལས་སྙིགས་མ་ལྔ་ལུང་བསྟན་
པའི་ཐོག་ཏུ་ཁེལ་བ་མཐོང་ཆོས་སུ་གྱུར་པ་ལྟར་ལྟ་བའི་སྙིགས་མ་ནི། ད་ལྟ་སྤྱིར་
མདོ་སྔགས་གཉིས་ཀྱི་བསྟན་པ་དང༌། སྒོས་སུ་ཕྱག་རྫོགས་སྙིང་པོའི་བསྟན་པ་རིན་
པོ་ཆེ་ཁ་ལྟ་ཡིད་དཔྱོད་གོ་ཡུལ་དུ་སོང་ནས་ཤིན་ཏུ་ཉམས་དམའ་བ་འདི་ལ་ལེགས་
པར་དཔྱད་ན། སྔོན་བསྟན་པའི་སྙིང་པོ་དར་བའི་དུས་སུ་བསྐྱེད་རྫོགས་གཉིས་ཀྱི་
ལམ་ཉམས་སུ་བླངས་པའི་འབྲས་བུ་སྐུ་ཚེ་དེར་ཐུན་མོང་གྲུབ་པ་བརྒྱད་སོགས་བརྙེས་
ཚུལ་དང༌། རང་གྲོལ་ཕྱག་རྒྱ་ཆེན་པོ་དང༌། འོད་གསལ་རྫོགས་པ་ཆེན་པོའི་ལམ་
ཉམས་སུ་བཞེས་ཤིང་། ལམ་རྟགས་མངོན་དུ་མཛད་པ་སྔོན་བྱོན་གྲུབ་པའི་དབང་
ཕྱུག་སྐར་ཚོགས་ལྟ་བུ་བྱོན་པ་ཡིན་ཏེ། ད་ལྟ་དེ་དག་གི་ཐུགས་ཉམས་སུ་བཞེས་
རྒྱུའི་གདམས་ངག་ཆོས་ཀྱི་ངོས་ན་བྲི་གང་མེད་པར་བཞུགས་མོད་ཀྱང་། གང་ཟག་
ལ་ལ་ལས་འཕྲོ་སྨོན་ལམ་གྱི་མཐུས་བླ་སློབ་རྟེན་འབྲེལ་རང་འགྲིག་ཏུ་སོང་བ་རེ་
ཟུང་ཙམ་ཡོད་ན་ཐང༌། དེ་མིན་དང་པོ་བརྟེན་བྱ་བརྟེན་ཚུལ་གང་ལ་བརྟགས་ཤིང་

དཔྱད་རུང་མ་དཔྱད་རུང་སློབ་མའི་ཀུན་སློང་ཚེ་འདི་དོན་གཉེར་གྱི་ལོག་པའི་བསམ་
སྤྱོར་ངན་པ་ཤུགས་ཆེ་ཞིང་། སྟོན་བྱའི་གདམས་པ། སྟོན་བྱེད་ཀྱི་བླ་མ། བསྟན་
ཡུལ་གྱི་སློབ་མ་རྣམས་བཀའ་ལུང་དང་མཐུན་པར་བླ་སློབ་གཉིས་ཀའི་རྟེན་འབྲེལ་
བརྟག་པ་སོགས། བཟང་ངན་གྱི་དབྱེ་བ་མེད་པར་འཆོལ་བོར་སྤྱོད་པའི་རྐྱེན་གྱིས་
བསྟན་པ་གཟུགས་བརྙན་ཙམ་དུ་སོང་བ་འདི་ལ་དགོངས་ཏེ། སྔ་འགྱུར་ལུང་རྟོགས་
ཀྱི་བསྟན་པ་སྤྱིའི་བདག་པོ་སྒྲོ་བཏགས་པ་ཙམ་མིན་པར་གངས་ཅན་ལྗོངས་འདིར་
འགྲན་ཟླ་དང་བྲལ་བ། ཀཿཐོག་པ་ཆོས་རྗེ་དམ་པ་བདེ་གཤེགས་ཡབ་སྲས་སློབ་
བརྒྱུད་དང་བཅས་པའི་བཞེད་སྲོལ། དབང་འབྲིང་མན་ཆད་ཉམས་རྟོགས་ནོར་ཤོར་
གོལ་ས་བསལ་ཞིང་ཡང་དག་པའི་ལམ་བཟང་ལ་དཀྲི་བའི་ཕྱིར། རྫོགས་ཆེན་
བསྟན་པའི་ཤིང་རྟ་རྩོད་མེད་ཉི་ལྟར་ཡོངས་སུ་གྲགས་པ་ཁམས་གསུམ་ཆོས་ཀྱི་རྒྱལ་
པོ་ཀུན་མཁྱེན་འཇིགས་མེད་གླིང་པའི་གསུངས་ལས།
ཨོ་རྒྱན་རིན་པོ་ཆེ་གྲུབ་པའི་རིག་འཛིན་གྱི་རྫུ་ལ་ཞུགས་པ་ཆོས་རྒྱལ་དྭགས་པོ་ལྷ་
རྗེའི་བཞེད་སྲོལ་ར་ལཱི་བསམ་གྱིས་མི་ཁྱབ་པའི་རྒྱུད་རྩ་བར་བཞག་སྟེ། རྣལ་འབྱོར་
བཞི་རིམ་ཞེས་ས་ལམ་གྱི་དོད་པོར་རྩིས་ནས་གསུངས་པ་དང་། ཇོ་བོ་རྗེས་ཀྱང་ཉེ་
གནས་སྒོམ་པ་པར་ལྷན་ཅིག་སྐྱེས་སྦྱོར་གསུངས་དུས་སྦྱོར་བཞིའི་བཤད་པ་བདེ་
མཆོག་གི་རྒྱུད་ནས་ལུང་དྲངས་ཏེ་བཤད་པར་མངོན་པས་བརྒལ་བ་བྱེད་པ་རང་
མཚངས་སྟོན་བྱེད་ཤིན་ཏུ་ཐ་ཆད་ཆོས་སྤང་གི་ལས་ཕྱོགས་ལྷུང་ཅན་དུ་ངེས་སོ། །
དེའི་ཕྱིར་ན་ཡང་སྒོམ་པ་ཕ་ཝང་ཁ་བ་སོགས་ཀྱིས་ཀྱང་རྒྱ་ཆེར་ལྟོ་སྦྱར་ནས་བཤད་
ཅིང༌། རང་ཅག་ཀྱང་རོང་པ་རྫོགས་ཆེན་པས་ཅི་སྐད་གསུངས་པ་བཞིན། ཨོ་རྒྱན་
རིན་པོ་ཆེས་ཤྲཱི་སིདྷ་ལ་ཞུས་པ་དང༌། {ཀ་དག་རང་བྱུང་རང་ཤར་ལས། མཆན།} མཚོ་རྒྱལ་
གྱི་ཉམས་མྱོང་དུའང་ཆ་འདྲ་གསལ་ཞིང་། མཁས་མཆོག་སོག་ཟློག་པས་ཀྱང་སེམས་
སྡེའི་ཉམས་རིམ་དང་སྦྱར་ནས་བཤད་ལ། ཁྱད་པར་ཐུགས་གཏེར་ཆེན་པོ་རྩོད་པ་
དང་བྲལ་བ་གྲོལ་ཏིག་དགོངས་པ་རང་གྲོལ་ལས་རྣལ་འབྱོར་བཞི་རིམ་གྱི་མིང་མ་
བཏགས་པ་ཙམ་ལས། ཕར་ཕྱིན་གྱི་ལམ་ལྔའི་འགྲོས་དང་བསྟུན་ནས་བཤད་ཚུལ་

ཁྱད་དུ་འཕགས་པ་གསུངས་པས་གང་ཟག་རིམ་གྱིས་པའི་དོན་དུ་དཔྱད་བཟོད་པའི་
མན་ངག་འདི་ཁོ་ནའི་དགོངས་པ་ལྟར་བཤད་པར་བྱའོ། །
ཞེས་དང༌། མཁས་ཤིང་གྲུབ་པའི་དབང་ཕྱུག་འཕགས་ལམ་མཐོན་པོར་གཤེགས་
པའི་ཀཿཐོག་པ་སྡོང་བྱ་བྲལ་བསོད་ནམས་དོན་གྲུབ་ཀྱིས་རིགས་ཅན་སྤྱི་དང༌། ཁྱད་
པར་རིམ་གྱིས་པ་ལ་བརྩེ་བ་ཆེན་པོས་རྗེས་སུ་བཟུང་ནས། མན་ངག་ཟབ་དོན་སྙིང་
པོ་ཞེས་གཞི་ལམ་འབྲས་གསུམ་ཕྱག༈ཆེན་རྣལ་འབྱོར་བཞི་རིམ་ལྟར་གསུངས་པ་
དང༌། དེ་གཉིས་ཀ་ལྟོ་སྦྱར་ཏེ་མན་ངག་སྙིང་ཐིག་གི་ལམ་ཉམས་སུ་ལེན་པའི་གང་
ཟག་སྤྱི་དང༌། རིམ་གྱིས་པའི་ལས་ཅན་གསར་བུ་པ་རྣམས་ཀྱི་ཆེད་དུ་ལྷག་བསམ་
དག་པས་བཀོད་པ་ལགས། དེ་ལྟར་ཡང་བཞེད་སྲོལ་འདི་རྣམས་གོང་སྨོས་ལྟར་དུས་
དང་གདུལ་བྱ་ལ་དགོངས་ཏེ་སངས་རྒྱས་དང་བྱང་ཆུབ་སེམས་དཔའ་ཐབས་ལ་མཁས་
ཤིང་ཐུགས་རྗེ་རླབས་ཆེ་བའི་ཕྲིན་ལས་ཡོལ་བ་མེད་པས་སྙིགས་དུས་གདུལ་བྱ་རང་
རེའི་བསྒོ་སྐལ་དུ་ཤར་བ་ཡིན་ངེས་པའི་རྒྱུ་མཚན་ཤེས་པས། དང་འདོད་ཡིད་ཆེས་
ལྡོག་མེད་ཀྱི་དད་པ་བཞིའི་ཀུན་ནས་བསླངས་ཏེ་ལམ་འདིར་འཇུག་པར་བྱོས་ཤིག
བཞི་པ་ཉམས་དང་རྟོགས་པའི་རྩད་གདར་གཅོད་པ་ལ་སྤྱི་དང་བྱེ་བྲག་གཉིས་ལས།
དང་པོ་སྤྱིར་སྐྱོན་ཡོན་ངོས་བཟུང་བ་ནི། བྱ་བྲལ་བའི་བསྡུས་དོན་ལས།
ཨེ་མ་ཧོ། སྣང་ཞིང་སྲིད་པའི་ཆོས་རྣམས་ཐམས་ཅད་ཀུན། །སེམས་ཉིད་ཆོས་སྐུའི་
ངོ་བོར་གནས་པ་དེ། །བློ་རབ་ཅིག་ཅར་རྟོགས་ནས་འབྲས་བུ་ཐོབ། །བློ་འབྲིང་
རྟོགས་ཀྱང་མི་བརྟན་འཕེལ་འགྲིབ་ཆེ། །བློ་ཐ་དེ་ལྟར་མི་རྟོགས་རིམ་གྱིས་སྐྱེ། །
ཞེས་གསུངས་པའི་དོན་རྒྱས་པར་བཤད་པ་ལ། ལས་དང་པོ་པས་དབེན་རིའམ་
བསམ་གཏན་གྱི་ཁང་བར་བསམ་གཏན་གྱི་སྤྱོད་ལམ་སྤྱི་དང་མཐུན་པར་བྱས་ལ།
ལུས་རྣམ་སྣང་གི་ཆོས་བདུན་ལྷོད་ཆགས་པར་བཅའ། རླུང་རོ་འབུད་ཅིང་བྱང་ཆུབ་
སེམས་ཀྱི་ཀུན་སློང་བཟང་པོར་བཅོས། བླ་མ་ལ་སྙིང་ནས་དད་མོས་ཁྱད་པར་ཅན་
དང་བཅས། སེམས་ཅན་ཐམས་ཅད་ཀྱི་དོན་དུ་གནས་ལུགས་ཕྱག་རྒྱ་ཆེན་པོ་བསྒོམ་
པ་ལ། ཕྱིན་ཅི་མ་ལོག་པའི་ལྟ་བ་རྒྱུད་ལ་མྱུར་དུ་སྐྱེ་བར་བྱིན་གྱིས་རློབས་ཤིག་ཅེས།

ཁ་ཙམ་མིན་པས་བློ་སྙིང་བྲང་གསུམ་ལྟོས་མེད་ཀྱི་ངང་དུ་བླ་མའི་རྒྱངས་འབོད་སྣང་
བ་འགྱུར་ངེས་བྱས་ལ། བྱུང་གནས་འགྲོ་གསུམ་གཏན་ལ་ཕབས་ཟིན་པའི་བརྗོད་
མེད་ཀྱི་ཤེས་པ་དེ་རང་བབ་བཅོས་མེད་དུ་བཞག བློ་རབ་ཅིག་ཆར་པ་དང་པོ་ནས་
ཞི་གནས་དྭངས་མའམ། ཞི་ལྷག་ཟུང་འཇུག་ལྷོད་འབོལ་ལེར་འབྱུང་བའང་ཡོད།
འབྲིང་ཐོད་རྒལ་པ་ལ་དེ་ལྟར་རམ་མ་ངེས་པའི་ཚུལ་དུ་འབྱུང་། ཐམ་མ་རིམ་གྱིས་པ་
ལ་གོམས་ཤུགས་དང་བསྟུན་ཏེ་གདམས་ངག་རིམ་ཅན་དུ་མ་བསྟན་ན་ཉམས་དང་
རྟོགས་པའི་དབྱེ་བ་སོ་སོར་འབྱེད་མི་ཤེས་ཤིང་གནས་ལུགས་ཀྱི་དོན་རྟོགས་དཀའ་
བས་དེའི་ཕྱིར།
ཡང༌། གནས་པ་དང་པོ་རི་གཟར་འབབ་ཆུ་འདྲ། །བར་བ་ཆུ་ཀླུང་དལ་འབབ་ལྟ་བུ་
སྟེ། །ཐ་མ་རྒྱ་མཚོ་རླུང་གིས་མ་བསྐྱོད་འདྲ། །བདེ་གསལ་མི་རྟོག་ཉམས་ཀྱི་སྣང་བ་
ལ༑ ༑ཞེན་འཛིན་བརྒྱལ་འབོག་ཧོན་གསུམ་གནས་པའི་སྙིགས། །ཞེན་འཛིན་བརྒྱལ་
འབོག་ཧོན་གསུམ་མེད་པ་རུ། །གསལ་དྭངས་སེང་ངེར་གནས་པ་སོ་མ་ཡིན། །
འདི་ནས་བཟུང་སྟེ་སངས་རྒྱས་མ་ཐོབ་བར། །རླུང་སེམས་ལས་རུང་ནང་དུ་གནས་
པ་ཡི། །རྟགས་དང་ཡོན་ཏན་མ་ངེས་སྣ་ཚོགས་འབྱུང༌། །དེ་ལ་ཆགས་སྡང་བྱས་ན་
བདུད་དུ་འགྱུར། །ཆགས་སྡང་མེད་པར་ལྟ་སྒོམ་ལམ་ཁྱེར་ནས། །རང་ཤར་རང་
གྲོལ་བྱུང་རྒྱལ་ཉིད་དུ་སྐྱོངས། །ཞེས་པས། དང་པོ་སྔ་མའི་བརྗོད་མི་ཤེས་པའི་སེམས་
དེ་ལས་གཞན་མེད་ཀྱང༌། དེ་མ་ཡིན་པ་ཞིག་གཞན་ན་མངོན་སུམ་མྱོང་བྱ་ཅན་གྱི་
སྒོམ་ཟེར་བ་ཞིག་ཡོད་དུ་རེ་ནས་སྡུག་རུས་བསྐྱེད་པས། ཅི་ཡང་མ་རྙེད་མ་མཐོང་པ་
ལ་ཡིད་ཆད་དེ། སྒོམ་སྣ་སུན་བུད་པ་ཞེས་སྐྱུགས་བྲོ་བ་ལྟར་བསྐྱུར་ཉེན་ཡོད། མིན་
ཀྱང་ཡུན་རིང་ཐུན་དུ་བཅད་དེ་བསྒོམས་པས་ཅི་ཡིན་འདི་ཡིན་མེད་པ།
ས་སྲོས་ཁའི་སྣང་བ་ལྟ་བུ་དྲན་རྒྱུ་བསམ་རྒྱུ་གང་ཡང་མེད་པ་ཞིག་འོང༌། དེ་ཁོ་ན་
ལྟར་བསྒོམ་ན་བརྒྱལ་འབོག་ཧོན་གསུམ་གྱི་ཐ་སྙད། ཚོགས་དྲུག་གི་ཡུལ་འགགས་
ནས་ཞེན་པ་ཕྲ་མོ་གཏིང་ནས་ཡོད་པ་ཞིག་བྱུང་དུས། ཞི་གནས་སྙིགས་མ་ཞེས་ཕལ་
ཆེར་དུད་འགྲོ་འཕྱི་བ་སོགས་དགུན་ཟླ་གསུམ་ལ་གཉིད་དུ་འགྲོ་བ་གཏི་མུག་ཅན་གྱི་

རྒྱུ་ཡིན། ཡང་ན་བདེ་གསལ་མི་རྟོག་པའི་ཉམས་དུ་མ་ཕ་རེ་སྐྱེ་བ་ལ་དེར་འཛིན་གྱི་
ཞེན་པ་དམ་བྲེང་ངེ་བ། དེ་ལས་འདའ་མི་བྲ་Ś་ལྟ་བུ་རང་མཐོང་གི་སྙེམས་དང་བཅས་
པས་ནི་ལེགས་ན་སྙོམས་འཇུག་དགུར་གོལ། ཉེས་ན་དུད་འགྲོ་ཕག་སོགས་རྣམ་
སྨིན་ཡིད་དུ་མི་འོང་བའི་རྒྱུ་ལས་གྲོལ་བར་དཀའ། ཐོད་རྒལ་པའི་ཉམས་འཕེལ་བ་
མྱུར་ཡང༌། རེས་བདེ་གསལ་མི་རྟོག་དུམ་བུ་དུམ་བུ་རེ་དང༌། རེས་གློ་བུར་དུ་ཟས་
ནོར་དང་བུད་མེད་ལ་སྲེད་པ། དགྲ་གཉེན་ཆགས་སྡང་། དོན་མེད་པར་རང་གིས་
རང་ངམ་གཞན་ལ་ཚིག་པ་ཟ་བ། རེས་རྨི་ལམ་དང་ཉམས་ལ་ལེགས་ཉེས་ཅི་འོང་
ཤེས་པ་རེ་བྱུང་བ་ལ་དགའ་ཞིང་རང་གི་ཡོན་ཏན་དུ་རློམ་ནས་ང་རྒྱལ།རེས་འགའ་
སེམས་འཁྲུགས་ཤིང་བག་མི་ཕེབས། ལ་ལ་རྩེ་གཅིག་ཆུང་འབྲིང་ངམ། སྤྲོས་བྲལ་
དེ་མཚུངས་དུས། རོ་གཅིག་གམ་སྒོམ་མེད་རྟོགས་པའང་ཡོང༌།ཅིག་ཅར་པ་དང་
ཐོད་རྒལ་པ་ཡིན་རུང་བླ་མའི་གདམས་ངག་གིས་ཟིན་པ་གལ་ཆེ།
ཡང་རེས་འགའ་ངའི་ལྟ་སྒོམ་འདི་རྟག་ཆད་དུ་སོང་ཡོད་དམ་སྙམ་པ་དང༌། ཕྱལ་བ་
དོན་མེད་དུ་སོང་གི་དོགས་པ་དང༌། བྱིངས་རྨུག་ཏུ་སོང་བ་ཨི་ཡིན་སྙམ་པ་དང་།
སྒོམ་མེད་དོ་སྙམ་པ་སོགས་མ་འབྱུང་བས་དེ་སྐབས་འདི་ལྟར་ངེས་ཤེས་བསྐྱེད།
གསལ་སྟོང་དབྱེར་མེད་དུ་ཤེས་པས་ན་རྟག་ཆད་དུ་མི་འགྲོ། ཡིན་ལུགས་ཀྱི་ངང་ལ་
དྲན་པས་ཟིན་ན་ཕྱལ་བར་མི་འགྲོ། ཞེན་མེད་ཀྱི་དྭངས་ཆ་མ་འགགས་ན་བྱིང་རྨུག་
ཏུ་མི་འགྲོ། མ་ཡེངས་ན་སྒོམ་མེད་པར་མི་འགྲོ་བས་དེ་ལྟར་ཤེས་པར་བྱ་དགོས་སོ། །
གཞན་ཡང་བར་དུ་གཅོད་པ་བཅུ་དྲུག་ངོས་བཟུང་བ་ནི། ལེ་ལོ་ཆེ་བ། བྱ་བྱེད་མང་
བ༑ སེམས་ཡུལ་ལ་ཡེངས་པ། ཡིན་མིན་གྱི་རྟོག་དཔྱད་རགས་པ། རྣམ་རྟོག་གཅིག་
ཏུ་དགག་པ། སྔ་ཕྱིའི་བསམ་པ་མང་པོའི་རྗེས་སུ་འབྲང་བ། སེམས་རྨུགས་པ།
སེམས་མི་གནས་ཤིང་རྟོགས་པ་སྤན་སྤུན་མང་བ། ཡོན་ཏན་བཟང་པོ་ཨི་ཐོབ་ལ་རེ་
བ༑ རང་མ་ལེགས་ཀྱིས་དོགས་པ།
འདོད་ཆགས་ཆེ་བ། བརྩོན་འགྲུས་ཆུང་བ། གཉིད་ལ་དགའ་བ། ཁ་ཏོན་དང་ཡི་གེ་
ཀློག་པ། དཔེ་སྣ་མང་པོ་བྲི་བ་ལ་དགའ་བ། དོན་ཡོད་མེད་ཀྱི་ལོང་གཏམ་ལ་དགའ་

གམ་གསུམ། འབྲིང་ལོ་གསུམ་མམ་བདུན། ཐ་མ་ཡང་ལོ་བདུན་ནམ་བཅུ་གཉིས་
ནས་སངས་རྒྱས་པ་ལ་ཐེ་ཚོམ་མེད་པའི་ལམ་བཟང་རྫོགས་པ་ཆེན་པོའི་མྱུར་ལམ་
ཟབ་མོའི་ཆོས་དང་བླ་མར་འཕྲད་ནས་ཉམས་སུ་ལེན་པའི་སྐལ་བ་དང་ལྡན་སྐབས་
འདིར། རབ་ཀྱི་རབ་གཤེགས་ཚུལ་མ་རིག་མང་གཟུགས་ཀྱི་ཕུང་པོ་ཐུན་མོང་རྣམས་
ལས་ཁྱད་པར་དུ་འཕགས་པའི་འོད་ལུས་དང་རྡུལ་ཕྲན་དུ་དེངས་ནས་མཐའ་གཉིས་
ལས་འདས་བའི་སངས་རྒྱས་རྡོ་རྗེ་འཆང་ཆེན་པོར་འགྱུར་ནུས་པ། འབྲིང་གངས་ཀྱི་
སེངྒེ་དང༌། བས་མཐའི་རི་དྭགས། གྲོང་གི་ཁྱི་འཁྱམས། བྱིས་པ་ལྟ་བུ་སྟེ། སྐྱེ་འཆི་
དང་རེ་དོགས་ཀྱི་རྟོག་པ་ནང་ནས་ཟད་དེ། ན་དགའ་འཆི་བྲོད་ཀྱི་གདིང་བཞི་དྲོད་
ཚད་དང་ལྡན་པ། ཐ་ནའང་འཆི་ཁ་གཞན་ལ་རེ་མི་དགོས་པའི་རང་རྐུ་ཐུབ་ངེས་ཞིག་
ཅི་ནས་དགོས་སོ། །
དེ་ལྟར་མ་རྟོགས་སེམས་ཅན། ལོག་རྟོག་མུ་སྟེགས་ནས་ཐེག་པ་རིམ་དགུ་དང་།
རྫོགས་པ་ཆེན་པོ་སེམས་སྡེ་ཀློང་སྡེ། མན་ངག་སྡེ་ཕྱི་ནང་གཉིས་ཞར་ལ་ཚང་བའི་
གསང་སྐོར་རྣམས་དབང་རབ་ཅིག་ཅར་བ་མ་གཏོགས་ལྟ་སྤྱོད་ཟུང་འཇུག ལྟ་བ་
ལུང་རིག་དང༌། སྒོམ་མ་ཉམས་མྱོང་དང༌། སྤྱོད་པ་དུས་ཚོད་དང་འབྲེལ་བ་གསུམ་
གལ་ཆེ། བླ་མ་དམ་པའི་གདམས་པ། ལོ་ཟླའི་གྲངས་ལ་མི་ལྟོས་པར་མཉམ་
འགྲོགས་ཀྱི་བདུད་དུ་མ་ཤོར་བས་མཉེས་པ་གསུམ་གྱི་སྒོ་ནས་བསྟེན་ཏེ་རང་རྒྱུད་
གྲོལ་སྨིན་གྱི་ལམ་རང་རྐྱ་ཐུབ་པའི་དྲན་གསོས་ཕྱག་རྫོགས་ཤེར་ཕྱིན་བཅས་ཀྱི་ལྟ་
སྤྱོད་འབྲས་བུ་རིམ་པར་མངོན་དུ་གྱུར་ཚུལ། ཡང་གསང་བླ་མེད་ཀ་དག་ཁྲེགས་ཆོད།
ལྷུན་གྲུབ་ཐོད་རྒལ།
ཟུང་འཇུག་ལམ་ཁྱེར་བཅས་སྙན་ཆོས་མཛེས་ཆོས། རྟོག་གེའི་ཚིག་གི་སྤུ་རིས་ཀྱི་
དགག་བཞག་རྣམས་བཏང་སྙོམས་སུ་བཞག་ནས། གོ་སླ་ཐབས་མི་ནག་གི་གྲོང་
ཚིག་ལྟ་བུར་བྲིས་པའི་ཡི་གེ་འདི་མཐོང་ནས་དད་པའི་ངེས་ཤེས་ཀྱིས་དང་དུ་ལེན་པ་
དང་། འགལ་འདུ་ལོག་ལྟ་ཕྱོགས་ལྷུང་ཟུར་ཟ་སྡང་སེམས་ཅན་གང་དག་གི་རྒྱུད་ལ་
བྱང་ཆུབ་ཀྱི་སེམས་རིན་པོ་ཆེ་རྣམ་པ་གཉིས་འབད་མེད་རྒྱུད་ལ་སྐྱེས་ཏེ། ལོ་ཟླ་ཙམ་

མམ་སྐྱེ་བ་གཅིག་གིས་སངས་རྒྱས་ནས་ཁམས་གསུམ་འཁོར་བ་དོང་ནས་སྤྲུག་པའི་
རྒྱུར་གྱུར་ཅིག
ཨེ་མ། སྐྱེ་སྔོན་རྣམ་དཀར་འདུ་བྱེད་རྐྱེན་ཁར་དུ་མ་ཤོར། །སྦྱོར་དངོས་རྗེས་གསུམ་
ཚང་བའི་སྨོན་འདུན་གྱི་འབྲས་བུ། །ཕ་མ་ཆོས་དང་ལྡན་པའི་བུ་རྒྱུད་དུ་སྐྱེས་ནས། །
བགྲང་བྱ་བཅུ་གཉིས་ལོན་ཚེ་བཤེས་གཉེན་གྱི་ཞབས་ཟིན། །ལམ་བཟང་རྫོགས་པ་
ཆེན་པོའི་ཐེག་པ་དང་འཕྲད་དེ། །དལ་འབྱོར་སྙིང་པོ་ལེན་འདོད་སྐྱོ་ཤས་ཀྱི་བསྐུལ་
མ༑ ༑ཚེ་འདིའི་བྱ་བྱེད་མི་རྟག་བསླུ་བྲིད་དུ་ཤེས་ཀྱང་། །བྱེད་མྱོང་དཀར་ནག་འདྲེས་
མའི་ལས་དབང་དེ་བཙན་པས། །ཚེ་འདིར་ཞེན་ལོག་འཁོར་བའི་རྩ་བ་ནི་མ་ཆོད། །
ཕ་མཆོག་བླ་མའི་བཀའ་ལུང་སྤྱི་བོར་རུ་བཅིངས་ཏེ། །ལོ་ངོ་ཉེར་བརྒྱད་ནས་བཟུང་
ཆོས་བཤད་དང་དབང་བསྐུར། །ཟ་འདོད་རྙེད་ཚོལ་མིན་ངེས་དོན་གཉེར་གྱིས་འབད་
ཀྱང༌། །ཐུན་མོང་ཐུན་མིན་གཏན་དབབ་གོ་མྱོང་ཅན་དཀོན་ན། །བསྐྱེད་རྫོགས་
རྫོགས་ཆེན་ཇི་བཞིན་ཁྲིད་མཁན་དང་ཁྲིད་ཡུལ། །གང་ལ་བརྟགས་ཀྱང་དེ་འདྲ་
ཙམ་ལས་ནི་མི་འདུག །སོ་གཉིས་ལོ་ལ་སྔོན་སྨོན་སྐལ་བཟང་གི་འབྲས་བུ། །རིག་
འཛིན་མཆོག་གི་རྗེས་ཆགས་རྡོ་རྗེ་ཡི་རོལ་མོས། །འོད་གསལ་རྫོགས་ཆེན་གཞི་
ལམ་འབྲས་བཅས་ཀྱི་གོ་བ། །ཐོ་རངས་དང་པོའི་སྣང་ཙམ་ངེས་ཤེས་ཞིག་རྙེད་
མཐུས། །རིས་མེད་བསྟན་འགྲོར་ལྷག་བསམ་གོང་འཕེལ་དུ་མངོན་བྱུང༌། །ཁྱད་
པར་ཕྱག་རྫོགས་བསྟན་པ་ཕྲ་ཉག་ལ་བསམ་ཚེ། །བླུན་གཏམ་ཅལ་ཅོལ་ཐོས་ཆུང་
ལས་གསར་ལ་ཕན་ཆེད། །རྣམ་གསུམ་ལྷག་བློ་དཀར་པོའི་ཀུན་སློང་གིས་འཕང་སྟེ། །
མདོ་སྔགས་ཕྱག་རྫོགས་སྔར་བྱོན་དམ་པ་ཡི་ཕྱག་རྗེས། །གང་ཕན་ཁོལ་ཕྱུང་ཕྱོགས་
བསྡུས་ཉམས་ཁྲིད་དུ་བྱས་འདིར། །མ་ཤེས་འགལ་འཁྲུལ་གང་ཡོད་དམིགས་མེད་
ངང་བཤགས་སོ། །
ལེགས་པའི་ཆ་མཆིས་གྱུར་ན་ཁམས་གསུམ་གྱི་སེམས་ཅན། །ཐམས་ཅད་བླ་མེད་
བྱང་ཆུབ་ཆེན་པོ་རུ་བསྔོའོ། །རྒྱལ་བསྟན་སྤྱི་དང་ལམ་བཟང་འདི་ཉིད་ཇི་སྲིད་འཁོར་
བའི་སེམས་ཅན་མ་སྟོང་པར། །དེ་སྲིད་ནུབ་མེད་བསྟན་དང་བསྟན་འཛིན་དར་རྒྱས་

མཁའ་ལ་གཟའ་སྐར་ལྟར་བཀྲ་ཞིང༌། །འགྲོ་ཀུན་ཕན་བདེའི་དཔལ་ཡོན་རྫོགས་
ལྡན་དུས་སྟོན་ཟླ་བོར་གོང་ནས་གོང་འཕེལ་ཏེ། །མི་མཐུན་ཕྱོགས་ལས་རྣམ་པར་
རྒྱལ་ཞིང་བཀྲ་ཤིས་སྣང་བ་དམ་པ་རྟག་འཆར་ཤོག །ཅེས་འོད་གསལ་སྤྲུལ་པའི་རྡོ་
རྗེའི་ཞལ་སྔ་ནས་ལྕེ་བཙུན་སྙིང་ཐིག་གི་ཁྱད་པར་གྱི་ཁྲིད་ཡིག་གོ་སླ་གནད་འདུས་
ཤིག་བྲིས་ཤིག་ཅེས་པའི་བཀའ་ལུང་དང་། བྱང་གཏེར་བསྟན་པའི་རྒྱལ་མཚན་ཟུར་
ཆེན་ཆོས་དབྱིངས་རང་གྲོལ་གྱི་ཡང་སྲིད། མཁྱེན་བརྩེ་ཡེ་ཤེས་རྡོ་རྗེའི་སྐུ་སྲས་ཐུབ་
བསྟན་རྡོ་རྗེ་བྲག་གི་མཁན་ཟུར་དམ་པ་བསོད་ནམས་རྣམ་རྒྱལ་པས་དགོངས་པ་ཟང་
ཐལ་ཐུན་མོང་ཐུན་མིན་ཁྱད་པར་གྱི་ཁྲིད་ཡིག་གོ་སླ་གནད་འདུས་ཞིག་བྲི་དགོས་
ཞེས། དངོས་རྫས་ཕྱག་རིང་བརྐྱངས་པའི་གནང་སྤྱིན་ལན་གསུམ་བར་རྒྱ་ཆེན་
བཅས་བསྐུལ་བ་དང་། ལམ་འདི་ལ་མོས་པ་ཆེ་བ་སྒྲུབ་བརྩོན་པདྨ་རྒྱལ་མཚན་གྱིས་
གུ་རུ་སེངྒེའི་སྒྲ་སྒྲོགས་ཟངས་གསེར་ཅན་གྱི་འདྲ་འབག་གི་སྐྱེས་བཅས་ལྕེ་བཙུན་
སྙིང་ཐིག་གི་ཁྱད་པར་གྱི་ཁྲིད་ཡིག་འདྲི་དགོས་ཚུལ་བསྐུལ་བས་རྐྱེན་བྱས། ད་ལྟ་
རང་དང་ལམ་འདི་ལ་མོས་པ་རྣམས་དང་། མ་འོངས་སྐལ་ལྡན་རྣམས་ཀྱི་གདམས་
ངག་གི་ལམ་མི་ནོར་བའི་བརྗེད་བྱང་ལྟ་བུ་ལ་དམིགས་ཏེ། རིས་མེད་རྒྱལ་བསྟན་
སྤྱི་དང་ལམ་འདི་སོགས་ཀུན་གྱི་གྲལ་མཐར་འཁོད་པ་རིག་འཛིན་སྣ་ཚོགས་རང་
གྲོལ་རྩལ་དུ་འབོད་པའི་གདོལ་སྤྱོད་པ་དེས་རང་ལོ་དྲུག་ཅུ་རྩ་དགུར་སོན་པའི་
ལྕགས་ཁྱི་སྟོན་ཟླ་ར་བ། ལྕེ་བཙུན་སེངྒེ་དབང་ཕྱུག་འོད་ཕུང་དུ་གཤེགས་པའི་ཚེས་
བཅུའི་དུས་མཆོད་ཉིན་རྫོགས་པར་བྲིས་པའི་ཡི་གེའི་འདུ་བྱེད་རང་སློབ་སྐལ་བཟང་
ཟླ་བ་རྒྱལ་མཚན་གྱིས་བགྱིས་ཏེ། རང་གནས་བཀྲ་ཤིས་དུང་དཀར་འཁྱིལ་འདྲིའི་
རི་ཞོལ་འོད་གསལ་ཐེག་མཆོད་གླིང་ནས་ལེགས་པར་སྤེལ་བས་སྨོན་པའི་གནས་
ཀུན་དེ་དེ་བཞིན་དུ་འགྲུབ་པར་གྱུར་ཅིག ། །།

༄༅། །ཁྲིད་ཡིག་ལམ་བཟང ཡེ་ཤེས་སྙིང་པོ།
༈ཡིག་སྒྲིག་དང་རྩིས་འཕྲུལ་པ། རེ་སྐོང་འཇིགས་མེད་བཤད་སྒྲུབ།
ཞུ་དག་པ། གསེར་གྲྭ་ཐུབ་བསྟན་ཡེ་ཤེས།
འཇིགས་མེད་བཤད་སྒྲུབ།

༄༅། །རིག་འཛིན་འགྲོ་འདུལ¸ེདཔའ་བོ་རྡོ་རྗེས་མཛད།
ཡི་གེ་ཉི་ཤུ་རྩ་དྲུག་པ་འདི་དཔེ་ཆའི་ནང་དུ་བཞག་ན་དཔེ་ཆ་དེར་ཅི་འདྲར་
བགོམས་ཀྱང་ཉེས་པ་མི་འབྱུང་བར་འཇམ་དཔལ་རྩ་རྒྱུད་ལས་གསུངས་སོ།

༄༅། །སྟོན་པའི་དམ་ཆོས་རྣམ་གཉིས་ཏེ། །
ལུང་དང་རྟོགས་པའི་བདག་ཉིད་དོ། །
དེ་འཛིན་བྱེད་པ་སྨྲ་བྱེད་དང༌། །
སྒྲུབ་པར་བྱེད་པ་ཁོ་ན་ཡིན། །
